**  
Emanuel Swedenborg  
Feltárult Jelenések  
**Apocalypsis Revelata

  
<br/><br/>Az eredeti kézirat címe:  
Apocalypsis Revelata in qua deteguntur arcana quae ibi praedicta sunt, et hactenus recondita latuerunt.  
Amstelodami, MDCCLXVI  
<br/><br/>**1\. A könyv 1766-ban íródott. Ezért a bevezetés ismertetéseit ennek figyelembevételével érdemes értékelni, annak tudatában, hogy mára természetesen néhány dolog már másképpen érvényesül az egyházi szertartásokban, mint Swedenborg idején.  
<br/>2\. Swedenborg egy 1696-os, stockholmi kiadású Szentírást idéz.** \[adatai: Biblia Sacra Sive Testamentum vetus et novum. Ex linguis originalibus in Linguam latinam translatum. Additis capitum summariis et partitionibus a Sebastiano Schmidt. – Holmiae:, MDCXCVI, Argentorati (Johannes Fridericus Spoor)\]. **Ebből adódik a helyenkénti különbség a Károli-féle kiadás szövegéhez és számozásához képest.**

**3\. A szövegben előforduló** (…) **zárójeles kiegészítő szavak, és a** **&lt;…&gt; zárójeles citálások a fordító megjegyzései.  
<br/>**  
**_Bevezetés  
<br/>_**Sokan fáradoztak már az Apokalipszis értelmezésével, de mivelhogy az Ige szellemi jelentése mindezidáig ismeretlen volt, nem vehették észre a titkokat, melyek mélységében benne rejlenek, mert azokat csak maga a spirituális értelem fedheti fel; amiért is a fejtegetők különféle dolgokat találgattak; legtöbbjük pedig a belső tartalmat a birodalmak állapotára vonatkoztatta, elegyítve azt valami úton-módon az egyházat érintő eseményekkel is. Ám az Apokalipszis, akárcsak az Ige egésze, a maga szellemi értelmében nem a világ, hanem a menny dolgait taglalja, és így nem birodalmakról és királyságokról, hanem a mennyről és az egyházról szól.  
Tudni kell, hogy az Utolsó Ítélet után, mely a szellemvilágban 1757-ben ment végbe, - amivel kapcsolatban lásd az 1758-ban Londonban kiadott külön kis művet – új mennyország jött létre a keresztényekből, ám csak azokból, akik el tudták fogadni az Urat mint a Menny és a Föld Istenét, a Máté 28:18 szerinti Saját szavai alapján, és akik ugyanakkor még a világban megbánást tanúsítottak gonosz cselekedeteik felett; ebből a mennyből száll alá most, és majdan is a földre az új egyház, ami az Új Jeruzsálem. Hogy ez az egyház csak az Urat fogja elismerni, nyilvánvaló a Jelenések könyvének 21:9,10 részeiből:  
<br/>_És jöve hozzám egy a hét angyal közül…és szóla nekem, mondván: Jer, megmutatom néked a menyasszonyt, a Bárány feleségét.  
És elvive engem lélekben…és megmutatá nékem azt a nagy várost, a szent Jeruzsálemet, a mely Istentől szállott alá a mennyből.  
_és máshonnan:_  
Örüljűnk és örvendezzünk, és adjunk dicsőséget neki, mert eljött a Bárány menyegzője, és az ő felesége elkészítette magát ; Boldogok azok, a kik a Bárány menyegzőjének vacsorájára hivatalosak.(19:7,9)_

_Ezután láték új eget és új földet ; és látám a szent várost, az új Jeruzsálemet, a mely az Istentől szálla alá a mennyből, elkészítve , mint egy férje számára felékesített menyasszony; És monda az, a ki a királyiszéken ül vala: Ímé mindent újjá teszek. És monda nékem: Írd meg, mert e beszédek hívek és igazak. (21:1, 2, 5).  
_  
Az _„új ég”_ a keresztényekből lett menny; _„az új Jeruzsálem”_ az új egyház a világban, mely ama új mennyel egyet tesz majd, a Bárány pedig az Úr, a maga Isteni Emberségében. A szemléltetés kedvéért említtessék meg a következő:  
A keresztény menny az ókori menny alatt helyezkedik el: ebbe, azidő óta, amikor az Úr még a világban volt, olyanok nyertek bebocsátást, akik egy Istent imádtak három személyben és eközben mégsem gyökerezett meg szívükben a három Istenről való elképzelés. Mindez amiatt történt így, mert a földkerekség minden kereszténye a Személyek háromságát vallja; ám azok, akik az Úr emberi természetéről nem dédelgettek más elgondolást, csak mintha az egy szokványos halandó humánuma lenne, nem voltak képesek befogadni az Új Jeruzsálem hitét, ami abban áll, hogy csakis az Úr az egyedüli Isten, és Benne Magában van meg a hármasság; ezért hát őket a többiektől elkülönítve távoli szegletek felé irányították; nékem pedig megadatott, hogy az Utolsó Ítéletet követően e különválasztások és elküldések szemtanúja lehessek Ugyanis Isten helyes felfogásán alapszik a teljes menny, a világban pedig az összes Egyház és egyáltalán, minden vallás, amelynek révén létrejön az összeköttetés, melyben az örök Fény, Bölcsesség és Boldogság feltárul.  
Mindenki beláthatja, hogy az Apokalipszis sehogy másképp meg nem fejthető, csak Maga az Úr által, hogy minden egyes szavát titkok hatják át, melyekről aprólékos megvilágítás, azaz felfedés híján sohasem lehetne tudomásunk, amiért is úgy tetszett az Úrnak, hogy szellemi látással megajándékozzon és vezessen engem. Ne higgye hát senki, hogy mindez tőlem magamtól származik, vagy valamely angyaltól, hanem kizárólag az Úrtól Magától.  
És szólt az Úr Jánoshoz az Ő angyala által, _„Be ne pecsételd e könyv próféciáinak beszédeit”._(22:10).  
Ami úgy értendő, hogy azokat napvilágra kell hozni.

\___\___\___\___\___\___\___\___\___\___\___\___\___\___\___\___\___\___\___\___\___\___\___\__  
<br/>­­­­­­­­­­

**I. A RÓMAI KATOLIKUS EGYHÁZ ÉS VALLÁS HITTÉTELEINEK VÁZLATA**  
<br/>Mivel _Babilonról_ is – ami a római katolikus egyházat jelenti – értekezik a Jelenések könyve a 17. 18. és 19. fejezetben, a magyarázatok előtt szükséges az ő téziseiknek az ismertetése, ebben a sorrendben:  
<br/>1\. A KERESZTSÉGRŐL, 2. AZ OLTÁRISZENTSÉGRŐL VAGY ÁLDOZÁSRÓL, 3. A MISÉRŐL, .4. A BŰNBOCSÁNATRÓL, 5. A MEGIGAZULÁSRÓL, 6. A TISZTÍTÓTŰZRŐL, 7. A HÉT SZENTSÉGRŐL, 8. A SZENTEKRŐL, 9. A HATALOMRÓL.  
<br/>1\. A keresztségről ezt tanítják:

\- Ádám a bűnbeesés botránya után teljességgel gonosszá lett testben és lélekben egyaránt, vétke pedig átöröklődött az egész emberiségre : az áteredő bűn csak Krisztus hathatós közreműködésével tehető semmissé, Krisztus közreműködése pedig a keresztség szentsége által lép életbe, mégis, a keresztségben részesülteknél megmarad a törvény áthágására feltüzelő kívánság, ám nem a bűn maga: így öltik magukra Krisztust és lesznek új teremtménnyé és nyerik el a tökéletes és teljes bűnbocsánatot. A keresztséget az újjáteremtés és a hit fürdőjének nevezik. A megkeresztelteket, amikor nagykorúak lesznek, meg kell kérdezni a keresztszülők által tett ígéretek felől : ez a bérmálás szentsége. A keresztség utáni botlások miatt viszont szükséges a bűnbocsánat szentsége

  
2\. Az Oltáriszentségről vagy a Szent Vacsoráról azt tanítják,

  
– hogy Jézus Krisztus testével és vérével a megszentelés után a kenyér és a bor színe alatt valóságosan és végig jelen van, Lelkével és Isteniségével együtt: a test kenyér, a vér bor formájában, a szó ereje révén, és mégis: a test külsőleg borként, a vér pedig kenyérként, és mint Lélek, mindkettőként (létezik), a természetes kapcsolat és szövetség hatalma által, ahol is az Úr Krisztus tagjai egymással, és az Isteniséggel egyesítve vannak, annak csodálatraméltó személyes, testtel és lélekkel való összefüggése okából; ígyhát ezek egyenértékűek, egyformán bírnak teljes jelentéstartammal: úgy a kettő közül bármelyik, mint a mindkettő; egyszóval, a kenyér legapróbb morzsájában is az egész és teljes Krisztus van benne, úgyszintén a bornak minden egyes cseppjében;  
\- hogy ezért, a két formát egymástól elkülönítik: a kenyér a világi híveket, a bor pedig a papot illeti.  
\- hogy a kupában a bort vízzel kell vegyíteni; így kerülnek a hívek lelki közösségbe a pappal, az pedig ővelük.  
\- hogy Krisztus igazi teste és igazi vére a felszentelt ostyában van jelen, annak minden egyes megáldott részecskéjében, és ezért az ostya a felmutatás és körbehordozás során imádandó. Azt a csodálatos és egyedülálló elváltozást, amikor a kenyér materiális tartalma tökéletes testté alakul át, és a bor szubsztanciája igazi vérré válik, átlényegülésnek nevezik.  
\- hogy a két forma bizonyos körülmények közötti együttes alkalmazását engedélyezheti a püspök.  
\- hogy ezt az élet fenntartásához nélkülözhetetlen tápláléknak, vagy angyalkenyérnek hívják és lepellel el nem látva veszik magukhoz; szellemi eledelnek is nevezik, valamint ellenszernek,amely megszabadít a bűntől.  

3\. A miséről azt tanítják,  
<br/>\- hogy azt miseáldozatnak mondják, mivelhogy ennek során fejeződik ki a kenyér és a bor külsőségével Krisztus mártíromsága, amikor is az Atyának ajánlja fel önmagát, miáltal ez egy valóságos engesztelő áldozat, melyben egyéb, mint színtiszta szentség nem is található;  
\- hogy amikor az emberek szentségek szerint ugyan nem járulnak megáldozni, hanem csak egyedül a pap, akkor lelki értelemben mégis áldoznak, mert a papok megteszik ezt és nemcsak önmaguk, hanem az összes hívő nevében, akik Krisztus testét alkotják.  
\- hogy a szentmisét, mely a hívő sokaság számára monumentális tudás tartalmaz, nem a nép nyelvén celebrálják, de a papok tehetnek néhány ezzel kapcsolatos (magyarázó) kijelentést a vasárnapi istentiszteletek alkalmával;  
\- hogy előírás szerint, ha szent titoknak minősülő dolgokról szólnak, mély, ha pedig magasztos dolgokról, zengő hangon beszéljenek; és a fényes kivilágítás, a tömjénezés, a miseruhák és ehhez hasonlók azért szükségesek,hogy az egész, Istennek ajánlott áldozati liturgia méltóságát még inkább kiemeljék;  
\- hogy ezeket kell felajánlani az élők bűneiért, valamint a holtakért is, mint engesztelő áldozatot;  
\- hogy a szentek tiszteletére celebrált mise tulajdonképpen egyfajta hálaadási aktus, mely által a könyörgés folyamán ama szentek értük közbenjárnak.  
<br/>4\. A bűnbánatról azt tanítják,  
<br/>\- hogy a keresztség mellett szükséges még a töredelem szentsége, melyet a keresztség utáni botlások miatt alkalmaznak, Krisztus kereszthalála és érdemének jótéteményeként, amiért is egyféle ’tevékeny keresztség’nek nevezik.  
\- hogy a penitencia a megbánás, a gyónás, és az engesztelő áldozat aktusából áll. A bánat Isten ajándéka, a Szentlélek sugallata hívja elő, annak dacára, hogy a Léleknek magának az emberben még szállása nincsen, pusztán megindítja őt és mellette áll. Gyónáskor meg kell vallani az összes halálos bűnt, a legtitkosabbakat is, és a szándékot szintén;  
\-hogy a meg nem gyónt mulasztások meg nem bocsáttatnak, és ha valami az önvizsgálat után elő nem bukkan, úgy azt a gyónás már magába zárta,  
\- hogy a gyónás – legalább egyszer egy évben - erősen ajánlatos;  
\- hogy a bűnök alól a kulcs szolgája oldozhat fel, a vétkek pedig megbocsáttatnak, mihelyt kimondja az „Ego absolvo (te)” (felmentelek, feloldozlak) szentenciát;  
\- hogy a bűnbocsánat olyasvalami, mint egy bírói ítélethirdetés; a súlyosabb áthágások alól a püspök, a főbenjáró vétkek alól a pápa menthet fel. Az engesztelő áldozat megbékítő vezeklését a pap rója ki belátása szerint, a törvényszegés mértékétől függően : az átöröklött bűn bocsánatával az időleges hibák is feledésbe mennek.  
\- hogy az elengedés erejét Krisztus hagyományozta az egyházra, és amikor az él is hatalmával , az a legüdvösebb dolgok egyike.  

5\. A megigazulásról azt tanítják,

  
\- hogy embernek újjászületés és hit fürdője, avagy keresztség nélkül lehetetlen átlépnie az Ádám fiaként megöröklött helyzetéből a második - a Megváltó - Ádám révén a kegyelmi állapotba.  
\- hogy a megigazulás következő menete a megelőlegezett kegyelem, azaz elhívás által veszi kezdetét : megtérése folyamán az ember ezzel összhangban cselekszik. Az, hogy eme jótétemény rendelkezésére áll, a hitnek köszönhető, amikor is vallja, hogy a felfedett dolgok, melyek felé szabadon irányul, igazak, továbbá a reménynek, amikor elhiszi, hogy Isten Krisztus miatt könyörül meg az emberen, és a szeretetnek, mely felébreszti benne a felebarát iránti könyörületet és a bűn gyűlöletére sarkallja. – hogy a rákövetkező megigazulás nemcsak a bűnök elhárítását jelenti, hanem egyidejűleg megszentelődést és a belső ember megújulását is ; olyankor e kettő igaza nem kinyilváníttatik, hanem ténylegesen érvénybe lép, mert mélységében tartalmazza az igazságot és Krisztus szenvedésének érdemét foglalja magában: a megigazulás így plántálódik be hit, remény és szeretet által.  
\- hogy a hit az ember üdvösségének kezdete, a megigazulás alapja és gyökere: a hit általi megigazulás ezt jelenti ; a megigazulás előtti dolgok közül– legyenek bár akár hittel, akár cselekedettel kapcsolatosak– egyik sem kiérdemli, hanem elnyeri azt.  
\- hogy ez a kegyelem eleve elhatároztatott:  
\-hogy mégis, korábban az ember inkább tettei, mint hite által lép a megigazulás útjára :  
\- hogy akár kisebbfajta, bocsánatos bűnökbe is eshet, mindazonáltal mégis igaz(nak számít),  
\- hogy folyamatosan munkálkodnia kell: imával, adományok által, alamizsnálkodással és böjtöléssel: nehogy mégis elbukjon, bár az elbukás veszélye tulajdonképpen mégsem fenyegeti, hiszen újólag beleszülethet az üdvösség reményébe, bár nem az üdvösségbe magába.  
\- hogy ha a megigazult kiesik ebből a kegyelemből, újra részesévé lehet a töredelmes bűnbánat szentsége által; bármely halálos bűn (viszont) e kegyelem elvesztésével jár, ám nem vonja maga után a hit megszűnését. De megsemmisülhet még a hit is, ha az ember hűtlenné lesz, azaz, vallásától visszalép.  
A megigazultak cselekedetei érdemek: e tettek révén, melyeket Isten kegyelméből, Krisztus közbenjárásával visznek végbe, érdemlik ki az örök életet.  
\- hogy az akarat szabadsága Ádám bűnbeesése után nem vész el, nem is válik semmissé: az ember az Isteni elhívás iránti engedelmességgel képes az együttműködésre, máskülönben élettelen test lenne csupán.  
<br/>Azzal az állítással pedig, hogy senki sem tudhatja – hacsak nem különleges kinyilatkoztatásból eredően - beletartozik-e az eleve elrendeltek körébe és azok közé, akiket Isten magának kiválasztott, (óhatatlanul) megvetik a predesztináció tanának kiindulási alapját.  
<br/>6\. A tisztítótűzről azt tanítják,  

\- hogy megigazulás által mégsem töröltetik el minden vétkesség, amitől az embernek meg kell szabadulnia az időről időre rászabott vezeklés segítségével, és hogy ezért mindenki belép a Purgatóriumba, hogy megtisztuljon, mielőtt a menny kapuján általmenne.  
\- hogy az ott őrzött lelkeket a hithűek könyörgése és különösen a mise szentsége által megtámogatják  
\- hogy a tanítás és prédikáció szorgalmatos befogadása ezt jelenti.  
Az ottani gyötrelmeket különbözőképpen ecsetelik, de ez mind csak kiagyalt elgondolás és önmagában vett képzelgés.

  
7\. A hét szentségről azt tanítják,  
<br/>\- hogy hét van belőlük : a keresztség, a bérmálás, az áldozás, a bűnbánat, az utolsó kenet, a pappá avatás és a házasság szentsége;  
\- hogy nincs ennél se több, se kevesebb;  
\- hogy egyik fennköltebb, mint a másik;  
\- hogy ezeknek működése révén részesednek kegyelemben;  
\- hogy az ószövetségi törvénynek szám szerint ugyanannyi szentsége volt;  
A keresztségről, bérmálásról, vezeklésről, áldozásról már volt szó fentebb.  
<br/>Az utolsó kenet szentségéről azt tanítják,  
<br/>\- hogy az a Jakab- levél 5: 14, 15 ˙passzusain alapul;  
\- hogy végső stádiumban lévő betegeknek szokták feladni, ezért az Eltávozás szentségének is nevezik;

\- hogy a súlyos betegségből felépült embernél majdan sor kerülhet ismételt alkalmazására;  
\- hogy a püspök által felszentelt olajjal adják fel, e szavak kíséretében: "Indulgeat tibi Deus quicquid oculorum, sive narium, sive tactus vitio deliquisti." („Oldozzon fel téged Isten mindama vétkek alól, melyeket akár szem, akár orr, akár illetés által elkövettél);  
<br/>A pappá szentelésről azt tanítják,  
<br/>\- hogy a papi tisztségben hét rendfokozat van, melyek méltóság szerint különböznek egymástól, együttesen egyházi hierarchiának nevezik őket, és hogy ezek mintegy a tábori rendfokozatoknak felelnek meg;

\- hogy a szolgálatba való beiktatás felkenéssel és a Szentlélek kiáradása által történik;  
\- hogy a papok és püspökök kinevezéséhez világi hatalomra vagy jóváhagyásra, elöljárói hivatalra vagy tekintélyre semmi szükség;  
\- hogy azok, akiket az ilyenek jelölnek papi hivatásra, nem papok, hanem tolvajok és rablók, akik nem az ajtón át jutnak a házba;  
<br/>A házasság szentségéről azt tanítják,  
<br/>\- hogy a rendfokozat alóli különleges felmentés és a házasság felbontása az egyház hatáskörébe tartozik;

\- hogy papi személyek nem léphetnek a házasság kötelékébe;  
\- hogy mindannyian birtokolhatják a szeplőtlenség ajándékát és ha bármelyikük is azt mondaná, hogy erre képtelen, holott szüzességi fogadalmat tett, az olyan legyen átkozott. Mert Isten senkitől, aki Őt igazán keresi, Önmagát meg nem tagadja, és senkit erején felül nem kísért;  
\- hogy a tisztaság és a cölibátus állapota a házassági állapotnál értékesebb, többek közt;  
<br/>8\. A szentekről azt tanítják,  
<br/>\- hogy a szentek Krisztussal együtt uralkodva imájukkal az emberekért járnak közben Istennél;  
\- hogy Krisztust imádni, a szentekhez meg fohászkodni kell;  
\- hogy a szentekhez való folyamodás nem bálványimádás, és semmit sem le nem von az ember és Isten Közvetítőjének méltóságából; a fohászkodást Latriának nevezik;  
\- hogy Krisztus, Mária Istenanya, és a szentek képmását tisztelni és becsülni kell, nem mintha azt kéne hinni, hogy ezekben bárminemű Isteni eredet vagy tökéletesség lenne, hanem mert a hódolat tulajdonképpen az általuk képviselt prototípus felé irányul;  
\- hogy e szentképek révén, melyeket csókkal illetnek és előttük fedetlen fővel térdreborulnak, Krisztust imádják, a szenteket pedig tisztelettel övezik;  
\- hogy az isteni csodák a szentek által nyilvánulnak meg;  
<br/>_9\._ A hatalomról azt tanítják,  

\- hogy a római pápa Péter apostol utódja és Jézus Krisztus helytartója, az egyház feje, a zsinat felett álló, és egyetemes püspök;  
\- hogy nála van az a kulcs, mely a mennyországot megnyitja vagy éppenséggel bezárja, s ezáltal a bűnök bocsánata, vagy a megbocsátás visszatartása is: így az örök élet kulcsáraként jogot nyer mind az égi, mind a földi birodalomra, sőt mi több, ezt a hatalmat tőle kapják a papok és a püspökök, ugyanúgy, ahogyan ez az apostolok maradékának is megadatott, és hogy ezért ők a ’kulcs szolgáinak’ neveztetnek;  
\- hogy a Szentírás igazi értelmének megítélése és magyarázatának joga az egyházat illeti meg;  
\- hogy azokat, akik ebben ellentmondanak, a törvény által megállapított büntetéssel kell sújtani;

\- hogy nem ildomos világiaknak a Szentírást olvasni, mivel annak értelmét az Egyházon kívül senki más nem ismerheti: ezért e tudás széleskörű terjesztése a papokra hárul**;**_..............................................................................................................................................._

A fentiek zsinatok és bullák állásfoglaló határozataiból származnak, különös tekintettel a tridenti zsinatra és az azt megerősítő pápai bullára, amely szerint mindenki, aki ezen ediktumokkal - amik általában véve a fent említett hittételeknek felelnek meg - ellentétes módon gondolkodik, hisz és cselekszik, kiátkozással büntetendő. .  
\___\___\___\___\___\___\___\___\___\___\___\___\___\___\___\___\___\___\___\___\___\___\___\__

  
<br/>**II. A REFORMÁTUS EGYHÁZ ÉS VALLÁS HITTÉTELEINEK SUMMÁJA**  
<br/>Mivel az Apokalipszisben annak szellemi értelme szerint sok szó esik a reformátusokról, ezért, a magyarázatok előtt az ő hittételeiket is ki kell fejteni, mégpedig a következő sorrendnek megfelelően:

  
\- (1.) ISTENRŐL, (2.) KRISZTUSRÓL, AZ ÚRRÓL , (3.) A HIT ÁLTALI MEGIGAZULÁSRÓL ÉS A JÓCSELEKEDETEKRŐL, (4.) A TÖRVÉNYRŐL ÉS AZ EVANGÉLIUMRÓL, (5.) A BŰNBÁNATRÓL ÉS A GYÓNÁSRÓL, (6.) AZ EREDENDŐ BŰNRŐL, (7.) A KERESZTSÉGRŐL, (8.) AZ ÚRVACSORÁRÓL, (9.) A SZABAD AKARATRÓL, és (10.) AZ EGYHÁZRÓL  
<br/><br/>1\. Istenről :  
<br/>Istenben az athanáziuszi hitvallásnak megfelelően hisznek, és mivelhogy az mindenki számára hozzáférhető, itt most idézésétől eltekintek; az, hogy az Atyaistent vallják mint Teremtőt és Megtartót, a Fiúistent, mint Üdvözítőt és Megváltót, és a Szentlelket mint Világosságot Adót és Megszentelőt, szintén ismeretes.  
<br/>2\. Krisztusról, az Úrról :  
<br/>Krisztus személyével kapcsolatban nem minden református keresztyén igazodik ugyanahhoz a tanításhoz.

  
A lutheránusok úgy tartják,  
hogy Szűz Mária nemcsak hogy igaz embert fogant és hozott a világra, hanem az egy igaz Isten fiát, amiért is méltán nevezik Istenanyának, és valóban az is. Jézusban, mondják, két természet lakozik, az Isteni és az Emberi: Isteni az örökkévalóság, Emberi pedig az idő síkján; és hogy e két természet személyében egészen oly módon van egyesítve, hogy nincsen két Krisztus, egy mint Isten Fia és egy mint ember Fia, hanemhogy az egy és ugyanaz, egyszerre Istennek és embernek a fia; nem úgy, mintha e két természet egyetlen szubsztanciává vegyült volna egybe, és még úgy sem, hogy esetleg az egyik másikká változna át_,_ hanem oly módon, hogy mindkettő megőrzi saját egyedi lényegiségét és ezek tulajdonság szerint is leíratnak, a kettő egysége úgymond egyetlen személyt alkot és hogy ez a legtökéletesebb egyesülés, olyan, mint a test és lélek összetartozása. Ezért helyes az a beszéd, mely szerint Krisztusban Isten emberré, ember pedig Istenné lett, hogy nemcsak egyszerűen mint egy ember szenvedett miértünk, hanem olyan emberként, akinek humánuma annyira szoros, szavakkal ki nem fejezhető egységben és közösségben volt Isten Fiával, hogy Vele mint személy, tökéletes eggyé lett.

  
Úgy tartják,  
\- hogy Isten Fia valóságos szenvedéseket állt ki érettünk, mégpedig saját emberi mivoltából fakadóan;  
\- hogy a Fiú – akin a maga még emberi természetében lakozó Krisztust értjük - igazából felvétetett Isten jobbjára, így magában Istenben benne találtatik;  
\- hogy ez már abban a pillanatban eldőlt, amikor a Szentlélek által az anyaméhben megfogant;  
\- hogy Krisztus eleve rendelkezett ezzel a szentséggel e személyes egyesülés okából, de a kiüresítettség állapotában csak annyiban gyakorolta, amennyire azt jónak látta; ám a feltámadás után egészen és teljesen levetette szolgai alakját és új alapokra helyezte az emberi természetet vagy lényeget, immár Isteni méltósága teljes birtokában, és  
\- hogy ily módon lépett be a dicsőségbe, egyszóval, Krisztus most és mindörökké tökéletes Isten és ember egy és oszthatatlan Személyben és az Igaz, a Mindenható és Örökkévaló Isten, ugyanakkor önnön emberi mivolta figyelembevételével az Úr jobbján helyet foglalva kormányoz mindeneket a mennyekben és a földön és jelenlétével az összes dolgot kitölti, velünk van, bennünk lakozik és bennünk cselekszik. Imádatában megkülönböztetésnek helye nincs, mert a látható természeten keresztül a láthatatlan Istenség öveztetik tisztelettel. Az Isteni lényeg kapcsolatban áll az emberi természettel, beléplántálja önnön kiválóságát és kimutatja Isteni működését a testen mint egy eszközön keresztül; hogy így Pál szerint az Isteniség egész teljességének test szerint Krisztusban vagyon szállása;  
\- hogy a megtestesülés azért ment végbe, hogy újfent kiengesztelje velük az Atyát és áldozattá legyen az egész világ vétkei miatt, úgy az eredendő bűnért, mint az alkalmi vétségekért;  
\- hogy a Szent Szellem szubsztanciájából vétetett, de emberi természete Szűz Máriától származott, melyet, akárcsak az Igét, befogadott és önnönmagában egyesített; hogy úgy szenteli meg a Benne hívőt, hogy elküldi szívébe Szent Lelkét, hogy az benne uralkodjék, bátorságos vigaszt adjon neki és megelevenítve őt védelmére keljen az ördöggel és a bűn hatalmával szemben;  
\- hogy Krisztus leszállt az alant lévőkhöz és a poklot minden hívőért lerontotta, ám ezt csakis úgy vitte végbe, hogy kíváncsiságból kutakodni ne akarhassanak, viszont az eseményről való ismeret tartassék meg egy eljövendő, másik kor számára, amikor majd nemcsak erről a titokról hull le a lepel, hanem sok más dologra is fény derül.  
<br/>Ezek a részletek Luther írásaiból, Augustinus Vallomásaiból, a Niceai zsinat határozataiból, és a smalkaldi cikkekből valók, amint az az Egység Formulájában vagy Egyezségi Iratban szerepel.  
A reformátusok egy másik társasága, akikről a Formula szintén értekezik, úgy tartja,  
hogy Krisztus, emberi természetének megfelelően, a felmagasztalás által pusztán, kész adományokat és korlátozott hatalmat kapott, ígyhát olyan Ő, mint bármely másik ember, aki megőrzi testi sajátságait, és ezért emberi természete szerint nem mindenható és nem mindentudó,  
\- hogy, jóllehet, távol van, mégis királyként kormányozza az Önmagától messzire eső dolgokat;  
\- hogy mint Isten öröktől fogva az Atyával van, és emberként, időbe beleszületetten, a mennyben van közössége az angyalokkal, és amikor azt szokták mondani, Krisztus személyében Isten emberré, és ember Istenné lett, az csak egy nyelvi fordulat, úgy, mint a többi ehhez hasonló.  
Az ilyen véleménykülönbséget hivatott tisztázni az Athanáziuszi Hitvallás - melyet az egész keresztyén világ elfogad - a következőképpen:  
”Az igaz hit az, hogy megvalljuk és tanúbizonyságot teszünk róla, hogy a mi Urunk, Jézus Krisztus, Isten fia, Isten és Ember: Isten, azaz már a világ előtt született az atyai szubsztanciának köszönhetően, és Ember, azaz a világra született az anyai rész miatt, tökéletes Isten és tökéletes Ember. Jóllehet, Ő Isten és Ember, mégsem két, hanem egy Krisztus, nem azért, mert az Isteni Lényeg megtestesülése révén átváltozott volna, hanem azáltal, hogy Istenhez emelte fel Emberségét, (tehát) nem a kétféle alkotóelem egybevegyítése, hanem a Személy Egysége által: ahogyan az értelemmel bíró elme és a test is egy embert tesz ki, úgy Isten és Ember egy Krisztust jelent.  
<br/>3\. A hit általi megigazulásról és a jócselekedetekről.  
<br/>A papság azt vallja a megigazulásról és az üdvözülésről,  
\- hogy az Atyaisten elfordult az emberi nemtől annak romlottsága miatt, méltán kárhozatva azt örök halálra,  
\- hogy azért küldte el Fiát a világba, hogy jóvátegyen és üdvözítsen, kárpótoljon és kiengeszteljen, és a Fiú ezt úgy cselekedte meg, hogy Magára vette a törvény átkát, kiállva az általszegezés kínját, és így engedelmességével teljesen betöltötte Istennek minden igazságát, sőt, Ő lett az Igazság maga; az Atyaisten az Ő érdemének tudja ezt be és tekinti érvényesnek a Benne hívők számára, elküldvén Szent Szellemét azokhoz, akik irgalmasságot, jótetteket és bűnbánatot gyakorolnak, és, akár a jó gyümölcsöt termő jó fa, megújítja, újjáteremti és megszenteli őket;  
\- hogy ez a hit a megmenekedés egyetlen eszköze, csakis általa bocsáttatnak meg az ember bűnei.  
Különbséget tesznek a megigazulás tette és állapota között: az igazzá levés tettén annak eleje értendő, mely egyből, abban a pillanatban kezdetét veszi, mihelyt az ember pusztán e hit által felfogja Krisztus érdemét, a megigazulás állapota pedig azt jelenti, hogy egyre inkább hitben jár, amit a Szentlélek belső munkálkodása segítségével tesz; ez nem látható, hacsak nem néhány jelből, amelyekkel kapcsolatban aztán különféle dolgokat tanítanak. Beszélnek ugyan a jótettek megnyilvánulásáról, melyeket az ember saját akaratából tesz, a hitet követően, de a megigazulásból azokat kizárják, mert az emberi én, s általa az érdemkeresés momentuma bennük jelen van.  
Ilyen tehát napjaink hite dióhéjban, ám bizonyítási módozatai és hagyományai igen sokfélék és szerteágazók, szerepeljen hát ezek közül néhány, mint pl. az, hogy az ember nem lehet igaz Isten előtt önnön ereje, érdeme és cselekedetei által, hanem ingyen, Krisztus kegyelméből, azaz hitből, amikor is azt vallja, hogy ezen irgalomba befogadást nyert és vétkei megbocsáttattak Annak kedvéért, Aki ezt a kegyelmet Önnön halálával nékünk kieszközölte, és hogy az Atyaisten ezt javunkra írja Előtte igazságossága folytán;  
\- hogy a hit, miszerint Krisztus miérettünk szenvedett és halt kínhalált, nemcsak egy történelmi ismeretet jelent, hanem szívből jövő meggyőződést, bizonyosságot és annak reménységét, hogy a vétkek Krisztus nagylelkűségéért ingyenesen elengedtetnek, és immár érvényüket vesztik, és akkor e három, az ingyenes kegyelem, Krisztus érdeme mint jutalom, és a kiengesztelés együttesen van jelen;  
\- hogy a hit az az igazság, ami által megállhatunk Isten színe előtt az ígéret okán;  
\- hogy megigazulttá válni annyit tesz, mint feloldozást nyerni a vétkek alól, és hogy nevezhetnénk ezt megelevenítésnek, valamint újjászületésnek is;  
\- hogy a hit az igazságért tulajdoníttatik nekünk, nem azért, mert annyira jó cselekedet lenne, hanem mert részesül. Krisztus érdeméből, Krisztus érdeme pedig Önnön engedelmessége, passiója, halála és feltámadása;  
\- hogy szükséges lennie valaminek, amivel Isten megközelíthető és ez nem más, mint a hit, mely által a befogadás megtörténik;  
\- hogy a megigazulás során Isten Igéjének meghallása az, ami kezdetben a szívet a hitre kitárja, és hogy ez nem az emberi igyekezet, hanem a Szent Szellem munkája: akkor még az embertől csak olyasféle együttműködésre futja, amilyen egy sóbálványtól, fatuskótól vagy kődarabtól várható el, önmagában cselekvésképtelen és tudomása sincs róla ; de miután ez a történés már lezajlott, képes az együttes munkálkodásra, mégis, szellemi dolgokban egyáltalán nem a saját akaratával teszi ezt: másként áll a helyzet a természeti, polgári és erkölcsi dolgok tekintetében, ám ezek a jót-akarás és az ebből következő örömérzet mértéke szerint képesek a szellemiekbe beleáramlani, de mégsem a saját akarat, hanem a Szentlélek vezetésével; így működnek együtt, nem önnön erejükből, hanem a Szentlélek által bennük megtéréskor megfogant új hatalom és karizma hatására, amikor is változás, megújulás és megindultság kél az ember szívében és értelmében,  
\- Hogy a szeretet, a jótettek és a bűnbánat nem lép be ugyan a megigazulás folyamatába, de szükséges a megigazulás állapotában, főleg Isten parancsolatának okából, és hogy ezek által érdemlik ki az evilági test szerinti viszonzást, de nem a bűnök elengedését, és az örök élet dicsőségét, mert a hit önmagában, a törvény cselekedetei nélkül, megigazít és üdvözít;  
\- hogy a cselekvés folyamán való hit megigazítja az embert, de az állapot folyamán való hit megújítja őt: hogy az újjáalakulásban Isten parancsolatának okából a jónak kinyilvánított munkálkodás gyümölcseit a Tízparancsolat rendelése által teremnie szükséges, mivel az, hogy az ember a testi gyönyörök vágyát a közösségért végzett munka fegyelmével zabolázza meg, Isten akarata, amiért is szerzett tanítást, törvényeket,elöljárókat és büntetések sokaságát;  
\- hogy ebből következően helytelen az a vélekedés, hogy tetteink által kiérdemelhetjük bűneink bocsánatát és az üdvösséget, és hogy cselekedeteink bármi hatással lehetnének a hit megtartására, az meg szintén egy tévedés, ha az ember saját értelmével igaznak hiszi önmagát és ha úgy vélekedik, hogy az ész önnön erejénél fogva képes Istent mindenekfelett szeretni, és törvényét betartani, egyszóval,  
\- hogy a hit és az üdvösség az emberekben nem jótettekkel, hanem csak Isten Szelleme és a hűség által őrződik meg és lesz állandóvá, mégis, a jócselekedetek a Szent Szellem jelenlétére és bennük lakozására szolgálnak bizonyságul: azt a kifejezést , mely szerint a kegyes foglalatosságok az üdvözülésre nézve veszélyt jelentenek mint ártalmas dolgot kárhoztatják, mert meg kell azt érteni, hogy a Szentlélek benső munkálkodása az, ami a jót jelenti, nem pedig az emberi akaratból származó külső ténykedések, melyek nem jók, hanem gonoszak, mivel a viszonzást áhítják. Sőt még azt is tanítják, hogy Krisztus az Utolsó Ítéletkor kimondja a szentenciát a jó és gonosz munkákra is, mint az ember hitének megfelelő, vagy éppen annak ellentmondó dolgokra.  
Ilyen hit uralkodik manapság az egész református világban a papok közt, de nem a laikusok körében, néhány szórványos eset kivételével, mert azok hiten nem értenek mást, csak azt, hogy vallani kell az Atyát, a Fiút és a Szentlelket, és hogy az, aki helyesen él és helyes módon hisz, megmenekedik, és az Úrról azt, hogy Ő a Megváltó; nincs tudomásuk azon prédikátoraik megigazulásának misztériumáról, akik ezeket a dolgokat hirdetik a világi hallgatóságnak, melynek mindez az egyik fülén be, a másikon meg kimegy; tanítóik valóban bölcsnek hiszik magukat a dolgok ismerete okából, sokat fáradoznak líceumokban, gimnáziumokban és egyetemeken, hogy erre a tudásra szert tegyenek, ezért szerepelt fentebb az, hogy ez a papság hitvallása. De mégis: a tanítók ezt a hitet oktatják, különböző módokon különböző királyságokban, ahol a Református Egyház jelen van, így Németországban, Svédországban, Dániában, azt mondják, hogy a Szentlélek ezzel a hittel munkálkodik, megigazítja és megszenteli az embereket, és aztán sikeresen újítja meg és regenerálja őket, ám a törvény cselekedetei nélkül: és azok, akik e hitet vallják, reménységből és belső meggyőződésből, az Atya kegyelmében vannak és hogy a rossz dolgok, melyeket elkövetnek, valóban láthatóvá lesznek, de folyamatosan megbocsáttatnak.  
Angliában azt tanítják, hogy a hit kegyelmet hoz magával, az ember tudtán kívül, és amikor érzi, hogy bensőjében a Szentlélek munkálkodik, ez is a kegyelem jósága, amikor pedig nem érzi, és közben mégis cselekszik a maga lelki üdvéért, az már nem annyira nevezhető jóságnak, hisz mégis embertől származik és van is benne némi érdemkeresés, sőt mi több,  
\- hogy az ilyen hit még a halálunk óráján is működésben van, még akkor is, ha annak mikéntje számunkra nem ismeretes.  
Hollandiában meg azt oktatják, hogy az Atya a Fiú kedvéért megigazítja és megtisztítja az ember bensőjét a Szentlélek által a hit eszközével, sőt egészen az Ő saját akarata határáig is eljut, de ott visszafordul anélkül, hogy illetné; vannak olyanok, akik azt tanítják, hogy gyengéden meg is érinti , ami után már az emberi akarat gonoszsága nem lesz Isten színe előtt jelen.  
Ám a világiak közül csak keveseknek van tudomása a klérus e misztériumáról, a papok meg, amikor maguk közt vannak, nem hajlanak túlságosan arra, hogy mindezt ki is nyilvánítsák, tudván, hogy a laikusok úgysem szoktak túlságosan sokat rágódni az efféléken.  

4\. A törvényről és az Evangéliumról azt tartják,  
<br/>\- hogy a törvényt Isten adta, azért, hogy tudható legyen, mi a bűn, és így, fenyegetés és félelem eszközével, majd az ígérettel és a kegyelem hirdetésével az embertől távoltartassék ; ezért, a törvény azt a különleges tisztet tölti be, hogy e belátás által ejtse félelembe, szégyenítse meg és alázza porig az embert, úgy, hogy az essen kétségbe önmaga miatt és vágyva vágyja a segítséget. A törvénynek ez az okozata, a töredelem, nem cselekvő, nem mesterkélt külsőségekben nyilvánul meg, hanem szenvedéssel telített, és a mardosó lelkiismeret kínjait hordozza. Ám az Evangélium a Krisztusról és a hitről való tökéletes tanítás, így a bűnbocsánatra vonatkozik: következésképpen ez a legboldogítóbb üzenet, nem dorgál és nem fenyeget, hanem vigaszt nyújt. A törvényben megmutatkozik Istennek a kegyetlenséggel szemben táplált haragja, mely az embert kárhozatra ítéli, s így végül arra készteti,hogy szemét Krisztusra vesse; és mindkettőt hirdetni kell, mert egymással összefüggésben vannak: az Evangélium azt tanítja, hogy Krisztus magára vette a törvény átkát és levezekelt minden bűnt, ezért mi hit által nyerjük el vétkeink bocsánatát, hogy a Szent Szellem megadatik és befogadást nyer, az ember szíve pedig megújhodik, nem a törvénynek, hanem az Evangéliumnak a hirdetésével, és hogy a Lélek ezután a törvény szolgálatát arra használja fel, hogy vezessen és mutassa meg a Tízparancsolatban, milyen Isten jóakarata és tetszetőssége: így öl és így elevenít meg újfent.  
\- Hogy különbséget kell tenni a törvény működése és a Lélek tevékenysége közt, amiért is a hűségesek nem törvény, hanem kegyelem alatt vannak – ugyanennek az okából.  
\- Hogy a törvény igazsága igazzá nem tesz, azaz, nem újít meg és nem is regenerál, és önmagában senkit sem késztet Isten elfogadására, hanem, amikor megadatik a Szentlélek, akkor kerül igazából sor a törvény betöltésére. A Tízparancsolat második tábláján olvasható rendelkezések nem igazíthatnak meg, mert azok által emberekhez, és nem Istenhez viszonyulunk, márpedig a megigazulás során csak Istennel kell együttműködni.  
\- Hogy Krisztus bűntelenül szenvedte el a bűn miatti megtorlást, és lett áldozattá érettünk, semmissé téve ezzel a törvény kárhoztatását, eltörölve annak megsemmisítő jogát, amikor feláldozta Önmagát, azért, hogy a hívők általa igazzá nyilváníttathassanak;  
<br/>5\. A bűnbánatról és a gyónásról pedig azt vallják,  
<br/>\- hogy a bűnbánatnak két szakasza van: az első a vétekkel való szembesülés, vagy a lelkiismeretre mért rettenetes csapás a bűn által, a második az Evangéliumból való hit a bűnök bocsánatáról, mely lecsendesíti a lelkiismeret háborgását és megkímél a félelemtől. Az, aki megvallja, hogy telis-tele van álnoksággal, az összes vétekkel tisztában van, semmit sem zár, vagy felejt ki , így takaríttatnak el a bűnök, az ember pedig megtisztulttá, kiigazítottá, megszenteltté válik, mert a Szentlélek az aljasság uralmát el nem tűri, hanem félresöpri és megzabolázza azt.  
\- Hogy a vétkek felsorolása tetszés szerint történhet, az ember akaratától függően; nagy hangsúlyt kell fektetni a bizalmas gyónásra és feloldozásra, ezért, ha bárki is úgy dönt, meggyónhatja hibáit és elnyerheti a feloldozást a gyóntatópaptól, és akkor a vétkek megbocsáttatnak. A lelkipásztor olyankor a következőket mondja „_Deus tibi sit propitius, et confirmet fidem tuam, fiat tibi sicut credis, et ego ex mandato Domini remitto tibi peccata_ ( Isten legyen kegyelmes hozzád, és erősítsen meg téged, legyen neked a te hited szerint, én most, az Úr parancsa által feloldozlak bűneid alól) ; de vannak, akik meg más kifejezést használnak: „_annuntio tibi remissionem peccatorum”_ (kijelentem néked bűneid bocsánatát),  
\- hogy mégis, a bűnök semmivel sem bocsáttatnak meg könnyebben töredelem, mint jócselekedetek által, hanem tulajdonképpen csak a hit által. Ezért, a papi feloldozás végül is csak egy beismerése Isten színe előtt annak, hogy mindnyájan bűnösök vagyunk, az ima pedig a hitben járás állhatatosságát segíti elő,  
\- hogy nincs valójában szükség sem engesztelésre, sem vezeklésre, mert Krisztus Maga az engesztelés és az áldozat.  
<br/>6\. Az eredendő bűnnel kapcsolatban azt tanítják,  
<br/>\- hogy Ádám bukása után minden ember természet szerint bűnösnek születik és nyilváníttatik, azaz istenfélelem híjával levőnek, telve vétkes kívánságokkal, és ez juttatja kárhozatra és örök halálra azokat, akik nem születtek újjá keresztség és Szentlélek által,  
\- hogy a nélkülözés, a lélek részeinek kaotikus összevisszasága, valamint az ember természetének romlottsága az eredendő bűnből adódik,  
\- hogy különbség van a lezüllött emberi természet és az abban megöröklött módon jelenlévő romlottság között, mely által az ember alapjaiban megfertőztetett  
\- hogy senki más, csakis Isten az, aki el tudja választani a természet romlottságát a természettől magától,  
\- hogy ez nyilvánvalóvá lesz az áldott feltámadáskor, mert akkor ama természet, melyet az ember magában hordoz a világon mindenütt, újra felragyog majd, de immár nem lesz meg benne az eredendő bűn, és megízleli az örök boldogságot; hogy ez a különbség olyan, mint amilyen Isten munkája és az ördög ténykedése közt áll fenn,  
\- hogy ez a bűn nem bénította meg oly mértékben a természetet, mintha a Sátán konkrétan anyagi szubsztanciával látott volna el bárminemű gonoszságot, és a természettel összevegyítette volna azt, hanem hogy a tényleges és eredeti igazság lett oda;  
\- hogy az eredendő bűn egy baleset, melynek okából az ember Isten előtt szellemi holttestnek tűnik,  
\- hogy ezt a gonoszságot csak Krisztus képes elfedezni és megbocsátani,  
\- hogy önmagában már a mag is, melyből az ember vétetett, bűnnel fertőztetett, tehát az is igaz, hogy az ember a szüleitől az istentelenség hajlamát és a szív belső tisztátalanságát örökli meg.  
<br/>7\. A keresztségről,  
<br/>\- hogy a keresztvíz nem közönséges, hanem Isten rendelését magában foglaló, és Isten Igéjének pecsétje által jelölt, azaz megszentelt víz;  
\- hogy a keresztségnek az erő a cselekedete, a gyümölcse és a végcélja pedig az, hogy az ember megmenekedjen és bebocsátást nyerjen a keresztények közösségébe;  
\- hogy a keresztség által ajándékként nyerhető el a halál és az ördög feletti győzelem, a bűnök bocsánata, Isten kegyelme, Krisztus minden munkája és a Szentlélek minden adománya, valamint az örökkévaló áldás, minden hívő számára együttesen és külön- külön is.  
Az, hogy keresztség gyermekeknek is adassék-e, szintén víz által, túl bonyolult kérdés ahhoz, hogy a minden részletre kiterjedő vizsgálatra sor kerülhessen;  
\- hogy a vízbe való bemerítés a régi ember halálát és az új emberben való feltámadását jelképezi, ezért az újjászületés fürdőjének is nevezhetnénk, és az Igébe való igazi belemerülésnek, részesedésnek Krisztus halálából és sírbatételéből;  
\- hogy egy keresztyén élete mindennapos keresztség, mely egykoron így vette kezdetét; hogy ezt nem a víz, hanem Isten Igéje teszi, mely ama szubsztanciában benne foglaltatik és jelentésével kíséri, és az Igében való hit, mely a víz képzetéhez társul; hogy ebből következően tehát a keresztelést Isten nevében ember viszi ugyan végbe, de az mégsem tőle, hanem Istentől ered;  
\- hogy a megkeresztelés nem tünteti el az eredendő bűnt magát a gonosz kívánság kioltásával, csak az abban való vétkességet.  
A református vallású keresztyének közül mások ismét abban hisznek,  
\- hogy a keresztelés csak a bűnől való megtisztulás jelképes ábrázolásának külsődleges aktusa,  
\- hogy a keresztség nem von maga után üdvözülést, csak szimbolizál, nem jár vele önmagától bekövetkező megigazulás, Isten kegyelme és megváltás, pusztán csak jelképezi és ábrázolja azt; mindez a keresztségben nem foglaltatik benne, hanem csak később juthat érvényre, az ember felnőtté válásával;  
\- hogy csak a kiválasztottak részesülhetnek Krisztus kegyelméből és a hit ajándékából, merthogy az üdvözülés nem a megkereszteléstől függ ; ha meg az ilyen szolgálatot végző lelkipásztor nincs éppen jelen, a keresztelést senki más helyette el nem végezheti.  
<br/>8\. Az úrvacsoráról a következőket tanítják  
a lutheránusnak nevezett reformátusok: ”Az Úrvacsorában vagy Oltáriszentségben Krisztus teste és vére igazából és lényegileg jelen van, ténylegesen kenyérre és borra osztatik, és ezért Krisztus igazi teste és igazi vére a kettőben benne foglaltatik, ez az, ami kíséri és velejét alkotja, ezeket veszik magukhoz a keresztyének étel és ital gyanánt, tehát nem közönséges kenyeret és bort, hanem olyat, mely Isten Igéjébe tagolódik és ahhoz köttetett, ettől lesz Krisztus vérévé és testévé, mert amikor az Ige a legapróbb részletéig beteljesül, akkor válik szentséggé , de azért ez mégsem olyasféle átlényegülés, mint amilyet a pápisták hirdetnek,  
\- hogy ez a lélek eledele, mert táplálja és erősíti a megújhodott embert,  
\- hogy bevezetésére a hit még nagyobb mértékű kiigazíttatása és erőbeni gyarapodása céljából került sor, és így érvényre juthasson a bűnök bocsánata és az az új élet, melyet számunkra Krisztus érdemelt ki ; így Krisztus teste és vére nemcsak szellemileg, hit által vétetik, hanem ajakkal is, természetfeletti módon, a borral és kenyérrel való szentséges egyesülés okából, hogy e vacsora méltósága egyedül az engedelmesség és Krisztus érdeme szerint való, amit csak az igazi hit képes megcselekedni.  
Egyszóval, az úrvacsora szentsége és a keresztség Istennek az ember iránti jóakaratának és kegyelmének tanúbizonysága; az úrvacsora a bűnbocsánat hit általi ígérete, mely hűségre indítja a szívet:a Szentlélek az Ige és a keresztség által nyilvánul meg és nem a lelkipásztori közreműködés az, amely ezt a hatást eredményezi, hanem az Úr mindenható ereje.  
A méltatlanok, akárcsak azok, akik kiérdemelték, a kereszten függő Krisztus igazi testét és igazi vérét fogadják be : de az a méltóknak üdvözülésre, a méltatlanoknak pedig kárhozatára van. A méltók azok, akiknek hite van. Az úrvacsorára senki sem kényszeríthető, de hivatalos rá mindenki, akit szellemi éhség vezérel.”  
Más, a református egyházhoz tartozó hívők úgy tartják,  
\- hogy az úrvacsora során Krisztus testét és vérét csak szellem szerint veszik magukhoz,  
\- hogy a kenyér és a bor csak jel, archetípus, szimbólum, jegy, kiábrázolás és hasonlóság, hogy Krisztus nincs jelen testileg, hanem Isteni Lényegének ereje és működése által, de hogy a mennyben az egyéni közösségekkel összhangban lévő kapcsolat van,  
\- hogy e vacsora méltó volta nemcsak hittől, hanem felkészültségtől is függ,  
\-hogy a hatalmat csak a kiválasztottak nyerik el, míg az arra méltatlanok nem tesznek mást, mint pusztán kenyeret és bort fogyasztanak.  
Habár ezek az ellentmondások tényleg léteznek, mindenki, aki a református hitet vallja, egyetért abban, hogy összességében véve, feltétlenül szükséges, hogy az, ki méltó módon szeretné magához venni az úrvacsora szentségét, a megbánás munkáját végezze el: a lutheránusok azt állítják, hogy ha valaki el nem áll a gonosz dolgok cselekvésétől, és közben mégis részt veszt az úrvacsorán, örök kárhozatnak teszi ki magát, az anglikánok meg úgy tartják, hogy akkor az ördög költözik belé, úgy, mint ahogy annakidején Júdásba; ez egyértelműen kitűnik az úrvacsora vétele előtt felolvasott imák szövegéből.

9\. A szabad akaratról:  
<br/>Különbséget tesznek az elbukás előtti, és az azt követő állapot között, akárcsak a hit befogadása és a megújhodás, vagy feltámadás utáni helyzet között. Az ember az elbukás után teljességgel képtelen kezdeményezésre, gondolkodásra, megértésre, akaratra, bárminemű cselekvésre vagy együttműködésre saját erejéből a szellemi és Isteni dolgokban, és arra is, hogy magára vonatkoztassa a kegyelmet, vagy ő alkalmazkodjon ahhoz, de az ő természeti akarata csak olyasmire alkalmas, ami Istennel ellentétben áll és Neki kedvét szegi, azaz spirituális dolgokban az ember olyan, akár egy fatuskó, de mégis van valami kevéske befogadóképessége, mely nem cselekvő, hanem passzív, ám képes az embert odafordítani a jó felé Isten kegyelméből, mégis megmarad a szabad akarat és az ahhoz való erő, hogy meghallgassa – vagy éppenséggel ne akarja meghallani – Isten Igéjét, és így szívében fellobbanhasson a hit parányi szikrája, és élhessen a Krisztus kedvéért való bűnbocsánat lehetőségével, így vigaszban részesül, mégis, mindazonáltal, az emberi akarat élvezi a polgári igazságszolgáltatás szabadságát és azt, hogy kedve szerint választhat azok közt a dolgok közt, melyek az értelem tartományában találhatók.  
<br/>10\. Az egyházról azt tanítják,  
<br/>\- hogy az a szentek gyülekezete és közössége és mindenütt a világban elterjedt azok közt, akik ugyanazt a Krisztust vallják és ugyanabban a Szentlélekben hisznek, ugyanolyan szentségekkel, amikor is egymáshoz hasonló vagy esetleg teljesen különböző hagyományokkal rendelkeznek,  
\- hogy ez elsősorban a hit közössége vagy társadalma, és hogy ez az egyház alkotja Krisztus testét,  
\- hogy a jók mind valóságosan, mind az egyház külsőségében ott vannak, míg a könyörtelenek csak a külsőségesben, névleg vannak benne,  
\- hogy az ördög és a képmutatók, mivel a többiekkel egybevegyültek, külső ismertetőjegyek alapján tagjai ugyan az egyháznak - feltéve, hogy onnan ki nem vetették őket - ám Krisztusnak ők nem tagjai semmiképp.  
\- hogy az egyházi rítusok, amiket ceremóniáknak neveznek, tulajdonképpen nem számítanak, azok nem jelentik Isten tiszteletét, nem is részei annak, és ezért az egyháznak szabadsága van különféle szertartások bevezetésére, azoknak megváltoztatására vagy visszavonására, pl. a papi ornátus, az alkalmak, ünnepnapok, ételek és hasonlók esetében, és ezért egyik egyház se kárhoztassa a másikat az ilyen természetű dolgokban.

**……………………………………………………………………………………………**  

Ez tehát a Református Egyház és vallás hittételeinek vázlatos összefoglalása, bár itt most nem esett szó azokról, akiknek a tanítását ez az egyház elveti és elutasítja- ilyenek a schwangfeldiánusok, a pelagiánusok, manicheusok, donatisták, anabaptisták, örmények, zwingliek, antitrinitariánusok, szociniánusok, ariánusok, és napjainkban a kvékerek és a morva testvérek.  
**\___\___\___\___\___\___\___\___\___\___\___\___\___\___\___\___\___\___\___\___\___\___­­­­­­_\___**  
<br/><br/>**Jelenések könyve 1.**

_1\. Jézus Krisztus kijelentése, a melyet adott néki az Isten, hogy megmutassa az ő szolgáinak, a miknek meg kell lenniök hamar: Ő pedig elküldvén azt az ő angyala által, megjelenteté az ő szolgájának Jánosnak,  
2\. A ki bizonyságot tett az Isten beszédéről és Jézus Krisztus bizonyságtételéről, mindenről, a mit látott.  
3\. Boldog, a ki olvassa, és a kik hallgatják e prófétálásnak beszédeit és megtartják azokat, a melyek megírattak abban; mert az idő közel van.  
4\. János a hét gyülekezetnek, a mely Ázsiában van: Kegyelem nektek és békesség attól, a ki van, a ki vala, és a ki eljövendő; és a hét lélektől, a mely az ő királyiszéke előtt van,  
5\. És a Jézus Krisztustól, a ki a hű tanúbizonyság, a halottak közül az elsőszülött, és a föld királyainak fejedelme. S annak, a ki minket szeretett, és megmosott bennünket a mi bűneinkből az ő vére által,  
6\. És tett minket királyokká és papokká az ő Istenének és Atyjának: annak dicsőség és hatalom mind örökkön örökké! Ámen.  
7\. Ímé eljő a felhőkkel; és minden szem meglátja őt, még a kik őt által szegezték is; és siratja őt e földnek minden nemzetsége. Úgy van. Ámen.  
8\. Én vagyok az Alfa és az Omega, kezdet és vég, azt mondja az Úr, a ki van, és a ki vala és a ki eljövendő, a Mindenható.  
9\. Én János, a ki néktek atyátokfia is vagyok, társatok is a Jézus Krisztus szenvedésében és királyságában és tűrésében, a szigeten valék, a mely Pathmosnak neveztetik, az Isten beszédéért és a Jézus Krisztus bizonyságtételéért  
10\. Lélekben valék ott az Úrnak napján, és hallék hátam megett nagy szót, mint egy trombitáét,  
11\. A mely ezt mondja vala: Én vagyok az Alfa és az Omega, az Első és Utolsó; és: A mit látsz, írd meg könyvben, és küldd el a hét gyülekezetnek, a mely Ázsiában van, Efézusban, Smirnában, Pergámumban, Thiatirában, Sárdisban, Filadelfiában és Laodiczeában.  
12\. Megfordulék azért, hogy lássam a szót, a mely velem beszéle; megfordulván pedig, láték hét arany gyertyatartót,  
13\. És a hét gyertyatartó között hasonlót az ember Fiához, bokáig érő ruhába öltözve és mellénél aranyövvel körülövezve.  
14\. Az ő feje pedig és a haja fehér vala, mint a fehér gyapjú, mint a hó; és a szemei olyanok, mint a tűzláng.  
15\. És a lábai hasonlóak valának az izzó fényű érczhez, mintha kemenczében tüzesedtek volna meg; a szava pedig olyan, mint a sok vizek zúgása  
16\. Vala pedig a jobb kezében hét csillag; és a szájából kétélű éles kard jő vala ki; és az ő orczája, mint a nap a mikor fénylik az ő erejében._

17\. Mikor pedig láttam őt, leesém az ő lábaihoz, mint egy holt. És reám veté az ő jobbkezét, mondván nékem: Ne félj, én vagyok az Első és az Utolsó,  
18\. És az Élő; pedig halott valék, és ímé élek örökkön örökké Ámen, és nálam vannak a pokolnak és a halálnak kulcsai.  
19\. Írd meg, a miket láttál és a mik vannak és a mik ezek után lesznek;

_20\. A hét csillag titkát, a melyet láttál az én jobb kezemben, és a hét gyertyatartót. A hét csillag a hét gyülekezet angyala, és a mely hét gyertyatartót láttál, a hét gyülekezet.  
_  
SZELLEMI ÉRTELEM.  
<br/>AZ EGÉSZ FEJEZET TARTALMA:  
<br/>Arról,hogy ez a kinyilatkoztatás egyedül az Úrtól való, és hogy azok fogadják be, akikből az Ő Új Egyháza, ami az Új Jeruzsálem, állani fog, és akik az Urat az Ég és Föld Istenének ismerik majd el; Az Úr az Ige szerint is leírattatik.  
<br/>AZ EGYES VERSEK TARTALMA  
<br/>1\. vers:  
”_Jézus Krisztus kijelentése_” - azt jelenti: az Úrtól való, Vele és az Ő Egyházával kapcsolatos jövendölés, milyen lesz az legutolsó időszakában, és azután a jövőben  
„_a melyet adott néki az Isten, hogy megmutassa az ő szolgáinak”_’, - azt jelenti : azoknak, akiknek hite szeretetből fakad  
_„a miknek meg kell lenniök hamar_” – azt jelenti : ez biztosan meg fog történni, azért, nehogy az Egyház végképp semmivé legyen  
„_Ő pedig elküldvén azt az ő angyala által, megjelenteté az ő szolgájának Jánosnak_”- azt jelenti : az Úrnál a menny által azok számára felfedett dolgok, akik a szeretetből és annak hitéből eredően az élet jóságában vannak.  
<br/>2\. vers:  
_„A ki bizonyságot tett az Isten beszédéről és Jézus Krisztus bizonyságtételéről_”- azt jelenti : akik szívből, azaz világosságban fogadják be az Isteni igazságot az Igéből és az Úr Emberi mivoltát Isteninek ismerik el.  
_„mindenről, amit látott_”- azt jelenti : E kinyilatkoztatásban benne foglaltatik az ő megvilágosodásuk az összes dologban.  
<br/>3\. vers:  
„_Boldog, a ki olvassa, és a kik hallgatják e prófétálásnak beszédeit és megtartják azokat, a melyek megírattak abban_ ” : ez az új Jeruzsálem tanítása szerinti életvezetésben lévőknek a menny angyalaival való összeköttetését jelenti.  
„_mert az idő közel van_.” – azt jelenti: az Egyház állapota olyan, hogy nem tud tovább létezni úgy, hogy az Úrral közössége legyen.  
<br/>4\. vers  
„_János a hét gyülekezetnek_”- azt jelenti : mindenkinek a keresztény világban, ahol az Ige, és általa az Úrról való ismeret jelen van, ill. azoknak, akik az Egyházhoz közel állnak,  
„_A mely Ázsiában van_”- azt jelenti : azoknak, akik az Ige igazságainak világosságában vannak,  
„_Kegyelem nektek és békesség_”- ez az Isteni köszöntést jelenti,  
_„attól, a ki van, a ki vala és a ki eljövendő_” – azt jelenti : Az Úrtól, Jehovától, aki Örökkévaló és Végtelen.  
„_És a hét lélektől, a mely az ő királyiszéke előtt van_” azt jelenti: Az egész mennytől, ahol az Úr az Ő Isteni igazságában lakozik.  
<br/>5\. vers  
„_És a Jézus Krisztustól_” : ez Isten Emberi mivoltát jelenti.  
_„ a ki a hű tanúbizonyság_” - azt jelenti : Ő maga az Isteni Igaz.  
„ _a halottak közül az elsőszülött” –_ azt jelenti : Ő maga az Isteni Jó is  
_„és a föld királyainak fejedelme_” – azt jelenti : akitől az Egyházban az összes jóból fakadó igaz származik.

„_S annak, a ki minket szeretett, és megmosott bennünket a mi bűneinkből (az ő vére által)”_ - azt jelenti : Aki szeretetből és kegyelemből megigazítja és újjáteremti az embereket az Ő Isteni igazságaival, Igéje által.  
<br/>6\. vers  
_„És tett minket királyokká és papokká_”- azt jelenti : Aki megadja a Tőle születetteknek, azaz újjáteremtetteknek, hogy az Isteni igazságokból fakadó bölcsességben és az Isteni jóságokból eredő szeretetben lehessenek.

_„az ő Istenének és Atyjának” –_ azt jelenti, hogy jelzi, és ily módon fest képet az Ő Isteni Bölcsességéről és Isteni Szeretetéről_.  
„annak dicsőség és hatalom mind örökkön örökké!”-_ azt jelenti : aki egyedül az Isteni hatalom és Isteni mindenhatóság birtokosa örökre._„Ámen ” :_ ez az Igazságból, tehát az Önmagából való Isteni megerősítést jelenti.  
_  
7\. vers_

_”Ímé eljő a felhőkkel_” _–_ azt jelenti : az Úr felfedi önmagát az Ige betű szerinti értelmében és megnyitja annak szellemi jelentését, amikor az egyház véget ér.  
_”és minden szem meglátja őt” –_ azt jelenti : mindazok, akik szeretethajlamuknak megfelelően az Isteni igazság megértésében vannak, el fogják Őt ismerni”_még a kik őt által szegezték is_” _–_ ez azt jelenti, hogy azok is meglátják majd, akik az Egyházon belül a hamisságban vannak benne  
”_és siratja őt e földnek minden nemzetsége_”- azt jelenti : ez akkor fog megtörténni, amikor az Egyházban többé már semmi nem marad a jóságból, sem az igazságból.  
”_Úgy van". Ámen_” : ez annak az Isteni megerősítését jelenti, hogy mindez be fog következni._  
<br/>8\. vers_

”_Én vagyok az Alfa és az Omega, kezdet és vég_ ” – azt jelenti : Aki Önmagában való és az Egyetlenegy, az elsőktől az utolsókig, Akiből minden lett, azazhogy Aki Tulajdon Mivoltában az Önmagában való és Egyedüli Szeretet, az Önmagában való és Egyedüli Bölcsesség és az Önmagában való és Egyedüli Élet, ennélfogva az Önnönmagából eredő, Sajátlagos és Egyetlen Teremtő, Megváltó és Megvilágosító, következésképpen Ő a menny és az egyház összességében a Minden. .  
„_azt mondja az Úr, a ki van, és a ki vala és a ki eljövendő_,” – azt jelenti : aki örökkévaló és végtelen, Jehova.  
”_a Mindenható_” – azt jelenti : Aki van, aki él és akinek Önmagától való hatalma van, és Aki minden dolgot - az elsőtől az utolsóig – kormányoz.  
<br/>9\. vers  
”_Én, János, a ki néktek atyátokfia is vagyok társatok is”_ – ez azokat jelenti, akik a szeretet jóságában, és így a hit igazságában is vannak.  
” _a Jézus Krisztus szenvedésében és királyságában és tűrésében_ ” – ez meg azokat az Egyházon belül, akik gonoszság és hamisság által fertőztettek meg, ám ezt az Úr eljövetekor mind el fogja távolítani.  
_” a szigeten valék, a mely Pathmosnak neveztetik_” – állapotot jelent és azt a helyet, ahol a megvilágosodás megtörténhetett.  
_”az Isten beszédéért és a Jézus Krisztus bizonyságtételéért_” – azt jelenti : azért, hogy (az emberek) az Igéből származó Isteni Igazat szívből, azaz világosságban fogadhassák be, és az Úr Humánumát Isteniként ismerhessék el.  

10\. vers  
_.” Lélekben valék ott az Úrnak napján_,” - ez az Isteni befolyásból eredő aktuális spirituális állapotot jelenti.  
”_és hallék hátam megett nagy szót, mint egy trombitáét_,” – ez a mennyből felfedetett Isteni Igazság nyilvánvaló átérzését jelenti.  
<br/>11\. vers  
_„A mely ezt mondja vala: Én vagyok az Alfa és az Omega, az Első és Utolsó_;” – azt jelenti : Aki az Önmagában való és Egyetlen, az elsőktől az utolsókig, Akiből mindenek erednek, a többi mint fent (azaz a 8. vers eleje).  
_„és: A mit látsz, írd meg könyvben,”_ - azt jelenti, ezeket fel kell fedni az utókor számára,  
”_és küldd el a hét gyülekezetnek, a mely Ázsiában van_,” -- azt jelenti: a keresztény világban azok számára, akik az igazság világosságában vannak az Igéből.  
” _Efézusban, Smirnában, Pergámumban, Thiatirában, Sárdisban, Filadelfiában és Laodiczeában_” – azt jelenti, sajátosan, minden egyesnek (embernek) az ő befogadási állapotának megfelelő módon.  
<br/>12\. vers  
”_Megfordulék azért, hogy lássam a szót, a mely velem beszéle_;” – azoknak az átalakítottsági állapotát jelenti, akik az élet jóságában az Igéből való igazságfelfogásuk szerint vannak, amikor az Úrra figyelmeznek.  
”_megfordulván pedig, láték hét arany gyertyatartót_” – ez az új Egyházat jelenti, mely az Úrtól eredő, Ige általi megvilágosultságban lesz.  
<br/>13\. vers  
”_És a hét gyertyatartó között hasonlót az ember Fiához_,” - ez az Urat jelenti az Ige szerint, akitől ez az Egyház származik  
”_bokáig érő ruhába öltözve”_ - ez a kiáradó Isteniséget, azaz az Isteni Igazat jelenti  
” _és mellénél aranyövvel körülövezve_.” - ez a kiáradó, és egyben kapcsolatteremtő Isteniséget, azaz az Isteni Jót jelenti,  
<br/>14.vers  
”_Az ő feje pedig és a haja fehér vala, mint a fehér gyapjú, mint a hó_ ” - ez az Isteni Bölcsesség Isteni Szeretetét jelenti az elsőktől az utolsókig  
”_és a szemei olyanok, mint a tűzláng”_. - ez pedig az Isteni Szeretet Isteni Bölcsességét jelenti.  
<br/>15\. vers  
”_És a lábai hasonlóak valának az izzó fényű érczhez, mintha kemenczében tüzesedtek volna meg_;” - ez az Isteni természeti Jót jelenti  
”_a szava pedig olyan, mint a sok vizek zúgása_” - ez az Isteni természeti Igazat jelenti  
<br/>16\. vers  
”_Vala pedig a jobb kezében hét csillag_;” - ez a jónak és igaznak az Igében meglévő, Tőle való összes tudását jelenti,  
”_és a szájából kétélű éles kard jő vala ki_;” – ez a hamisságok szétszóratását jelenti az Igének és az abból származó tanításnak Úr általi közvetítésével,  
_„és az ő orczája, mint a nap a mikor fénylik az ő erejében_” - ez az Isteni Szeretet és Isteni Bölcsesség , ami Ő Maga, és ami Tőle Magától kiáramlik.  
<br/>17\. vers  
„_Mikor pedig láttam őt, leesém az ő lábaihoz, mint egy holt_” - ez a saját élettől való eltávolodást jelenti az Úrnak e jelenléte miatt.  
”_És reám veté az ő jobbkezét_,” - ez a Tőle akkor befogadott életet jelenti,  
_”mondván nékem: Ne félj,”_ – a megelevenedést jelenti, és a legmélyebb alázatból fakadó imádatot ,  
”_én vagyok az Első és az Utolsó_” – azt jelenti, hogy Ő az Örökkévaló és Végtelen, azazhogy az Egyetlen.  
<br/>18\. vers  
”_És az Élő;”_ – azt jelenti, Aki Maga az Élet, és az Egyedüli, Aki által (egyáltalán) élet van,  
”_pedig halott valék_„- ez azt jelenti, hogy az Egyházban Őt semmibevették, és Istenemberi mivoltát el nem ismerték,  
”_és ímé élek örökkön örökké_” - azt jelenti: Ő az Örök Élet.  
„_Ámen,”_ - annak az isteni megerősítését jelenti, hogy ez az igazság  
”,_és nálam vannak a pokolnak és a halálnak kulcsai_” – azt jelenti: csakis Ő az, aki a megváltás (művét véghezvinni) képes.  
<br/>19\. vers  
”_Írd meg, a miket láttál és a mik vannak és a mik ezek után lesznek_;” – azt jelenti: azért, hogy az összes most kinyilatkoztatott tudás az utókor rendelkezésére állhasson,  
<br/>20\. vers  
”_A hét csillag titkát, a melyet láttál az én jobb kezemben, és a hét gyertyatartót_” – azt jelenti : az új mennyre és az új Egyházra vonatkozó látomások titkai,  
”_A hét csillag a hét gyülekezet angyala_,” - ez az egekben lévő új Egyházat jelenti, ami az új menny.  
”_és a mely hét gyertyatartót láttál, a hét gyülekezet_” – ez azt az új Egyházat jelenti, ami az Új Jeruzsálem, mely az Úrtól száll alá a világba ama új mennyből.  
<br/><br/>AR 1. Isten Igéjének spirituális tartalma mindezidáig ismeretlen volt ; az, hogy ez a jelentés annak minden egyes részletében benne van és hogy nélküle az Ige sok helyen meg nem érthető, látható „_Az Új Jeruzsálem tanítása a Szentírásról_ „ c. munkában (5-26. sz.).  
Ez az értelem betű szerint nem mutatkozik meg, mert az úgy tartalmazza, ahogyan a test (foglalja magában) a lelket. Tudjuk, hogy van szellemi és van természeti (régió); a szellemi pedig a természetibe folyik bele, és oly módon válik láthatóvá és érzékelhetővé a szem és a tapintás számára; a spiritualitás e formák híján nem is fogható fel másképp, csak mint gondolat és mint érzelemhajlam, vagy az elméhez tartozó szeretet- és bölcsességként.  
Tudvalevő, hogy az érzelmi indíttatás és a gondolat - avagy a szeretet, melynek sajátsága az érzékelhetőség, és a bölcsesség, melynek tulajdonsága a gondolkodás képessége – a szellem birodalmához tartozik; az, hogy a léleknek ez a két jellemzője testileg olyan formák által jut érvényre, melyeket érzék-és mozgásszerveknek nevezünk, szintén ismeretes, akárcsak az, hogy e kettő egyet tesz, úgy, hogy az ajak egyből szóra nyílik, mihelyt gondolat támad az elmében, amikor pedig akarat kél benne, abban a pillanatban megindul testünkben a válaszreakció. Egyértelmű hát, hogy az embernél szellemi és természeti dolgok terén tökéletes egyezés áll fenn.  
Így van ez, összességében és külön-külön, mindenik dolognál széles e világon: mind magában foglalja a kiváltó ok magvát alkotó spirituális (síkot)t és a természetit is, mely ez előbbinek a kihatása, a kettő egyet tesz, s bár a szellemi a fizikálisban ugyan meg nem jelenik, mégis úgy van meg benne, mint testben a lélek, és mint kiváltó okának veleje, ahogy már volt róla szó.  
Ugyanez van az Igénél: magvának szellemi mivoltát - Isteni lévén – senki el sem tagadhatja ; de mivel a spiritualitás nem nyilvánul meg a betű szerinti - természeti -értelemben, így a szellemi tartalom egészen mostanáig ismeretlen maradt; és nem is lehetett ez másképp, amíg a hiteles igazságok az Úr által felfedve nem lettek, mert a belső lényeg ezekben található. Ebből adódóan az Apokalipszist mindezidáig nem is értették. Ám nehogy a kétség leghalványabb árnyéka vetüljön arra, hogy ezek a dolgok ténylegesen benne vannak, szükséges a részletek kifejtése és az Ige többi helyéből vett, hasonló passzusok általi megtámogatása.  
A magyarázat és a bizonyítás most következik.  

AR 2. _„Jézus Krisztus kijelentése_ ”: ez az Úr jövendölését jelenti, Önmagával és Egyházával kapcsolatban, milyen lesz az, önnön végén, és milyenné lesz még azt követően is, úgy a mennyekben, ahogyan a földön. A _Jézus Krisztus kijelentése_ (kifejezés) jelzi az összes jövendölést, melyek azért neveztetnek így, mert az Úrtól valók. Az, hogy tényleg az Úrral és az Ő egyházával kapcsolatosak, kiderül majd az okfejtésekből.  
Az Apokalipszisben nincsen szó az egyház egymás után következő állapotairól, még kevésbé a birodalmaknak az állapotáról, ahogy azt néhányan ez idáig hitték, hanem az, elejétől a végéig, a mennyekben és a földön létező Egyház befejező stádiumát taglalja, aztán az Utolsó Ítélettel kapcsolatos dolgokat, utána pedig az új Egyházról beszél, ami az Új Jeruzsálem; hogy ez az új Egyház jelenti e munka végét, nyilvánvaló; aminthogy annak előzményei a korábbi egyház minőségére vonatkoznak; de hogy ez milyen sorrend szerint történik, az látható minden egyes fejezet tartalmából és részletesebben minden egyes vers magyarázatából.  
<br/>AR 3. _„a melyet adott néki az Isten, hogy megmutassa az ő szolgáinak_”- azt jelenti, azoknak, akiknek hite szeretetből fakad, vagy akik a szeretet jóságából vannak a bölcsesség igazságában. – _hogy megmutassa_ azt jelenti, tegye nyilvánvalóvá, a _szolgák_ kitétel itt azokat jelenti, akiknél a bizodalom szívből fakad, ezek a dolgok nekik nyilváníttatnak ki, mert megértik és befogadják azokat. Szellemi értelemben szolgákon az igazságban járók értendők, és merthogy az igaz a jóból származik, azok a szolgák, akik jóságból vannak az igazságban, és ugyanakkor szeretetből vannak a bölcsességben, mert a bölcsesség az igazsághoz, a szeretet meg a jósághoz kapcsolódik, és azok is (szolgák), akik a szeretetből eredő hitben vannak, mivel a hit szintén az igaznak, a szeretet pedig a jónak a folyománya, és minthogy a hiteles szellemi értelem a személytől elvonatkoztatva létezik, úgy a _szolgákon_ (maguk) az igazságok értendők. Mármost, mivel az igazságok a jót szolgálják, annak tanítása által, ezért, általában és teljességgel, az Igében szolgákon a hasznosságot kell érteni, ill. azt, aki vagy ami hasznos; ebben az értelemben nemcsak a prófétákat nevezik Isten szolgáinak, hanem az Urat is, az Ő Emberi természete szerint. Az, hogy a prófétákat nevezik Isten szolgáinak, nyilvánvaló a következő passzusokból:  
”_És elküldte Jehova ti hozzátok minden ő szolgáját, a prófétákat”_ (Jer 25:4); „ …_míg meg nem jelenti titkát az ő szolgáinak, a prófétáknak_” (Ám.3:7) ; „…_hogy járjunk az ő törvényeiben, a melyeket előnkbe adott,az ő szolgái, a próféták által”_ (Dán.9:10); Mózes pedig „_Jehova szolgájá_”nak neveztetik (Mal.4:4).  
Ennek az az oka, hogy _prófétán_ szellemi értelemben a tanítás igazságát értjük, amint majd szó lesz róla a következőkben. És mert az Úr maga volt az Isteni Igazság - ami egyben az Igét is jelenti, amelyben Őt Magát is Prófétának nevezik - és szolgálatot teljesített a világban, és mivelhogy tanítás által mindörökké mindenkinek a rendelkezésére áll, ezért hát (az Igében) Jehova szolgájának mondják Őt, amint azt a következő passzusok is mutatják : „ _Mert lelke szenvedése folytán látni fog, és megelégszik, ismeretével igaz szolgám sokakat megigazít, és vétkeiket ő viseli”_ (És. 53:11); _„Ímé, jó szerencsés lesz szolgám, magasságos, felséges és dicső lesz nagyon_ ” (És. 52:13) ; „_Íme, az én szolgám, a kit gyámolítok, az én választottam, a kit szívem kedvel, lelkemet adtam ő belé.._” (És 42:1, 19); - ez az Úrról szól; hasonlóképpen Dávid esetében, ahol is (e néven) az Urat kell érteni, mint a következő igehelyeken: „_Én,Jehova, pedig leszek nékik Istenök, és az én szolgám, Dávid, fejedelem közöttök_ ” (Ezék. 34:24); „ _És az én szolgám, Dávid lesz a király ő rajtok, s egy pásztora lesz mindnyájoknak_ ” (Ezék. 37:24) ; „ _És megoltalmazom e várost, hogy megtartsam azt én magamért, és szolgámért, Dávidért!”_ (És. 37:35) ; és szintén a 78. zsoltárban (70-72), és a 89.ben (3-4, 20) ; az, hogy Dávidként itt az Úr értendő, látható _Az Új Jeruzsálem tanítása az Úrról_ c. munkában (43-44 sz.). Az Úr ugyanezt mondja Önmagáról: „ _a ki közöttetek nagy akar lenni, legyen a ti szolgátok ; és a ki közöttetek első akar lenni, legyen a ti szolgátok. Valamint az embernek Fia nem azért jött, hogy néki szolgáljanak, hanem hogy ő szolgáljon”_ (Mt. 20:26-28 ; Márk 10:42-44; Lk. 22:27; hasonlóan Lk.12: 37) - ezt az Úr azért mondja, mert szolgán és legkisebben azt kell érteni, aki tanítás által szolgál és teljesíti papi kötelezettségét, és személytől elvonatkoztatottan azt az Isteni Igazat, amely Ő maga volt.  
Alárendeltre tehát úgy gondolunk, mint arra, aki az Isteni Igazat tanítja, és egyértelmű, hogy szolgáknak a Jelenések e helyénél azokat kell tartani, akik a jóságból fakadó igazságokban vannak, vagy szeretetből eredő hitben, mert ezeket adhatják át az Úrtól, azaz, ezek által tud az Úr tanítani és szolgálni. Ebben az értelemben nevezik őket szolgáknak, Máténál:  
Az idők teljességében „_kicsoda hát a bölcs és hű szolga, akit az ő ura gondviselővé tőn az ő házanépén, hogy a maga idejében adjon azoknak eledelt? Boldog az a szolga, akit az ő ura, mikor hazajő, ily munkában talál_ (Mt. 24: 45-46)  
És Lukácsnál: „_Boldogok azok a szolgák, akiket az úr, mikor haza megy, vigyázva talál: bizony mondom néktek, hogy felövezvén magát, leülteti azokat, és előjövén szolgál nékik_” (Lk. 12:37).  
A mennyben mindazokat az Úr szolgájának nevezik, akik az Ő szellemi királyságában vannak, a mennyei királyságában levőket meg papoknak; ennek az az oka, hogy a szellem országában tartózkodók az Úr Isteni Igazából eredő bölcsességben vannak, a mennyei birodalom lakói pedig az Isteni Jóból fakadó szeretetben; és bizony a Jó hivatást teljesít, az Igaz pedig szolgál. Ezzel homlokegyenest ellenkezőleg értendők szolgákon azok, akik az ördög alantasainak szegődtek el; az ilyenek magának a rabszolgaságnak a helyzetében sínylődnek, míg az Úrért szorgalmatoskodók a szabadság állapotát élvezhetik, az Úr (Jn.8:32-36 szerinti) tanításának megfelelően.  
<br/>AR 4. ”_Amiknek meg kell lenniök hamar_ ”: ez azt jelenti, hogy a jövendölések egészen biztosan be fognak teljesedni, nehogy bekövetkezzen az Egyház végromlása. Azt, hogy _hamar meg kell lenniük,_ nem úgy kell érteni tehát, hogy az Apokalipszisben előrejelzett dolgoknak nyomban és azon sebtében kéne megtörténniük, hanem hogy bizonyosan, különben az Egyházra pusztulás vár: az Isteni elgondolás, azaz szellemi értelem szerint tudniillik nem idő létezik, hanem ahelyett állapotok vannak, és, mivel a _hamar_ szó időhözkötöttséget fejez ki, általa a ’kétségtelen’ értendő, és az, hogy még azelőtt be kell telnie annak, ami következik. János Jelenéseinek könyve ugyanis az első századra datálódik, viszont mostanra azóta már tizenhét század is eltelt, amiből nyilvánvalóan kitűnik, hogy a _hamar_ kitételt itt úgy kell értelmezni, mint egy olyan megfelelést, ami a bizonyosságot jelzi.  
Szinte ugyanezt fejezik ki az Úrnak e szavai: „_ha azok a napok meg nem rövidíttetnének, egyetlen ember sem menekülhetne meg, de a választottakért megrövidíttetnek azok a napok”(_Mt. 24:22) – ami alatt az értendő, hogy az egyháznak el kell érkeznie önnön végéhez, mielőtt napja beköszöntene, máskülönben teljes létében végérvényesen lehanyatlik; ez a fejezet az idők végezetét és az Úr eljövetelét taglalja; az idők beteljesedésén a régi eklézsia utolsó stádiumát, az Úr eljövetelén pedig az új Egyháznak a legelső állapotát kell érteni. Arról is volt már szó, hogy az Isteni fogalmak szerint nincsen idő, hanem helyette van a múlt és a jövő összes dolgának megjelenítődése, amiért is Dávidnál az olvasható, hogy „…_ezer esztendő annyi előtted, mint a tegnapi nap_ (90. Zsolt. 4), és : „_Törvényül hirdetem: Jehova(h) mondá nékem: Én fiam vagy te, én ma nemzettelek téged (_2\. Zsolt:7). A ’ma’ az Úr eljövetelének jelenvalósága. Ezért van az is, hogy egy teljes időszakot az Ige napnak mond, annak első állapotát hajnalnak és reggelnek, a végsőt meg estének és éjszakának.  
<br/>AR 5. ”_Ő pedig elküldvén azt az ő angyala által, megjelenteté az ő szolgájának Jánosnak_”- ez jelzi mindazt, amit az Úr tárt fel a menny közvetítésével az irgalmas szeretetből és annak hitéből fakadóan az élet jóságában lévőknek. _Elküldvén azt az ő angyala által, megjelenteté_… : ez szellemi értelem szerint a mennyből, vagy az által az Úrtól felfedett dolgokat mutatja, az _angyal_’ szó az Igében mindenütt az angyali mennyet, legmagasztosabb értelemben pedig az Urat Magát jelképezi; azért, mert semelyik angyal sem szól az emberhez oly módon, hogy közben ne lenne összefüggésben a mennyel, mivel ott mindenki individualitása szerint úgy kapcsolódik a többiekhez, hogy a közösség bensőségéből nyilatkozik meg, habár maga az angyal nincs ennek tudatában; az Úrnak a tekintete előtt ugyanis a menny olyan, akár egy ember, akinek a lelke Ő, az Úr Maga, amikor a menny által kommunikál vele, épp úgy, mint mikor egy személy, a szív bensőjéből kiindulva a test eszköze által vált szót embertársával, a folyamat pedig elméjének összes és minden egyes alkotóelemének együttes részvételével zajlik, a középpontban azzal, ami kimondatik; ám ez egy olyan rejtély, mely nem tárható fel két szóban ; néhány részletére már fény derült _Az Isteni Szeretetről és az Isteni Bölcsességről való angyali tudomány_ból; ebből kifolyólag az _angyal_’ a mennyet, felsőfokban pedig az Urat jelenti : az, hogy az Úr az _angyal_’ szó legfelségesebb értelme, azért van, mert a menny nem az angyalok miatt menny, hanem az Úr Isteniségének köszönhetően, ami az ő szeretetüknek és bölcsességüknek az éltető forrása, sőt, az élet maga; ebből adódóan mondja hát az Ige az Urat angyalnak : következésképpen az angyal nem önmagából beszélt Jánoshoz, hanem az Úr szólt belőle a menny által. E szavak értésünkre adják, hogy rejtett értelmük azoknak nyittatott meg, akik szeretetben és annak hitéből eredően az élet jóságában vannak, mert a _János_ elnevezés őket jelenti ; az Úr tizenkét tanítványa vagy az apostolok pedig azok, akik az Egyházhoz tartoznak és a jóból származó igazságokban járnak, és átvitt értelemben minden, ami az Egyházhoz kapcsolódik.  
A _Péter_ név jelenti mindazokat, akik a hitben vannak és átvitt értelemben magát a bizodalmat jelöli, a _Jákób_ név azokat jelenti, akik könyörületes szeretetben vannak, és átvitt értelemben magát a könyörületes szeretetet, valamint _János_ azokat, akik az élet jóságában vannak irgalmas szeretetből és az abból származó hitből, azaz elvonatkoztatott értelemben magának az életnek a jóságát ; az, hogy az Igében az evangélistáknál ezt jelentik a _János, Jákob és Péter_ nevek, látható az 1758-ban Londonban kiadott _Az Új Jeruzsálem és annak mennyei tanítása_ című kis munkának 122. sz. cikkelyéből.  
Mármost, mivel az egyházat az élet jósága és a könyörületes szeretetből eredő hit alkotja, ezért János apostol az Egyház állapotának rejtelmeit tárja fel, látomásaiban ezek kapnak teret. Azt, hogy az Igében az összes személy- és helynév a menny és az egyház dolgait ábrázolja, sok helyen kimutattam már a szintén Londonban kiadott _Arcana Caelestia_ című munkában. Ebből immár nyilvánvaló lehet, hogy az _elküldvén azt az ő angyala által, megjelenteté az ő szolgájának Jánosnak_ sornak a szellemi tartalmát az teszi ki, amit az Úr tárt fel a menny közvetítésével a könyörületes szeretetből és annak hitéből fakadóan az élet jóságában lévőknek, mivel a szeretet a jót hit által cselekszi, nem pedig önmaga által, és a hit sem (elegendő), önmagában véve.  
AR 6_. „Aki bizonyságot tett az Isten beszédéről és Jézus Krisztus bizonyságtételéről”_ – ez azokat jelenti, akik szívből, azaz fényben fogadják be az Igéből kiáradó Isteni Igazat, az Úr Emberi mivoltát pedig Isteninek ismerik el.  
Jánosról azt mondja az Ige, hogy _bizonyságot tett az Isten beszédéről_, de _János_ alatt mindazokat érti, akik irgalmas szeretetből és az abból sarjadt hitből fakadóan az élet jóságában vannak, lásd feljebb (5. sz.), ígyhát a szellemi értelem rájuk vonatkozik. Az angyalok, akik az Ige spirituális jelentésében járatosak, nem is tudják azoknak a személyeknek a nevét, akiket Isten Szózata említ, hanem csak azt, amit az illető képvisel, azazhogy ábrázol, ami _János_ esetében mindaz a jó, ami az élet, vagy a cselekedet jósága; következésképpen ez azoknak a gyülekezete, akik ama jóban benne találtatnak. Ők _tesznek bizonyságot_, ami abban áll, hogy meglátják, elfogadják, világosságban fogják fel szívükkel és meg is vallják az Ige igazságait, és ezek közül leginkább azt, hogy az Úr Humánuma Isteni Lényeg, amint ez az _Új Jeruzsálemnek az Úrról való tanítása_ számos igei idézetéből is kitűnik. _Jézus Krisztus_ és a _bárány_ a Jelenésekben az Úr Isteni Emberségét jelenti, az _Isten_ szó pedig Magát az Isteniséget, amelyből mindenek lettek. A _tanúság_ szellemi tartalma az Ő Igazságára vonatkozik, mert a világban az igazság bizonyításra szorul, és csak tanúságtétellel nyer elismerést; a mennyben viszont az Igazság önmagáról tesz bizonyságot, hiszen a menny fénye belőle árad; így amikor az angyalok meghallják, azonnal meg is értik és felismerik, mivel ez az Igazság Maga az Úr, amint azt Ő is tanítja a Jn. 14:6-ban, a mennyben pedig Ő tesz bizonyságot Önnönmagáról ; így nyilvánvaló, mit is kell érteni Jézus Krisztus tanúságtételén, amikor is az Úr ezt mondja:  
”_Ti elküldtetek Jánoshoz, és bizonyságot tett az igazságról. De én nem embertől nyerem a bizonyságtételt…_” (Ján.5_33-34)  
És másutt: „ … _jött tanúbizonyságul, hogy bizonyságot tegyen a világosságról, hogy mindenki higyjen ő általa. Nem ő vala a világosság, hanem jött, hogy bizonyságot tegyen a világosságról. Az igazi világosság eljött volt már a világba, a mely megvilágosít minden embert_ „ (Jn.1: 1.2; 1: 7-8; 14; 34).  
És másutt: „_Felele Jézus és monda nékik: Ha magam teszek is bizonyságot magamról, az én bizonyságtételem igaz, mert tudom honnan jöttem és hová megyek_ "(Jn. 8:14)  
_”Mikor pedig eljő majd a Vígasztaló, a kit én küldök néktek az Atyától, az igazságnak lelke, a ki az Atyától származik, az tesz majd rólam bizonyságot_ „ (Jn. 15:26)  
Vigasztalón, az igazság Lelkén, az Úrból kiáradó igazság értendő, amikor is arről beszél, hogy _nem ő magától szól_, hanem az Úrból (Jn.16:13-15)  
<br/>AR 7_. „mindenről, amit látott”-_ ez szellemi értelemben a _Jelenések_ összes dolgaiból való felvilágosíttatást jelent. A _mindenről, amit látott_ kitételen nem a János által látottakra kell gondolni - azok pusztán víziók voltak - hanem azt, amit a _János_ elnevezés alatt értett emberek figyelnek meg, akik az irgalmas szeretetből és a belőle származó hitből adódóan vannak az élet jóságában, ahogy már esett róla szó fentebb. Ők azok, akik János látomásaiban az egyház állapotára vonatkozó titkokat megpillantják, nem is annyira az olvasás folyamán, mint inkább akkor, amikor (elméjükben) e rejtelmekről egyszer csak lehullik a lepel. Sőt mi több, meglátni annyit tesz: megérteni, hiszen amikor még köznapi beszédhelyzetben is azt mondja az ember valamiről, hogy (világosan) látja, azt úgy gondolja, hogy számára ama dolog igazsága nyilvánvaló, mivel az ember lelki és testi látással egyaránt rendelkezik, ám szellemével a spirituális dolgokat szemléli a menny világosságából, testileg viszont a világ fényében levő ternészetieket. A szellemi dolgok jelentik a tulajdonképpeni tartalmat, míg a fizikálisak szolgáltatják annak formáját; amit pedig megértésnek nevezünk, nem más, mint az ember lelki tekintete. Ebből nyilvánvaló, mit értünk a _mindenről, amit látott_ kifejezés szellemi jelentésén, hasonlóképpen azoknál az igerészeknél, ahol a látottakról van szó.  
<br/>AR 8. „_Boldog, a ki olvassa, és a kik hallgatják e prófétálásnak beszédeit és megtartják azokat, a melyek megírattak abban”_ \- ez azoknak a menny angyalaival való kapcsolatát jelenti, akik az Új Jeruzsálem tanítása szerint élnek.  
A _boldog_ szó itt lelkiek tekintetében mennyhez tartozót jelöl, azaz olyan embert, akinek földi élete során az ég angyalaival van közössége, és azt, aki szelleme szerint a mennyben van; a _prófétálásnak beszédein_ nem értendő más, mint az Új Jeruzsálem doktrínája, mert a _próféta_ szó átvitt értelemben az egyháznak az Isten Igéjéből származó tanítását jelenti, azaz jelen esetben az új egyház tanát, ami az Új Jeruzsálem; és ugyanezt jelzi a _prófécia_ is; az _olvasás, hallgatás_ és a _megíratottak megtartása_” e tudás megismerésének vágyát jelenti, a tanított dolgoknak a figyelemmel kísérését, az ezek szerinti cselekvést, tehát, összegezve, azt, hogy az ember éljen is a tanítással egybehangzó életet. Egyértelmű, hogy az, aki a János látta dolgokat csak olvassa, hallgatja, megjegyzi, azaz pusztán emlékezetben tartja, attól még boldognak nem mondható (lásd lentebb, 944. sz.).  
Annak oka, hogy a _próféta_ - ugyanúgy, mint a _prófécia_ - az Egyház igei tanítását jelenti, abban keresendő, hogy az Ige próféták által lett lejegyezve és a mennyben a személyt tiszte és hivatala szerint veszik figyelembe, innen kapja nevét minden ember, szellem és angyal. Ezért, amikor az Ige prófétáról tesz említést - mivel az illetőnek arra volt elhívása, hogy az Igét leírja és oktassa - tanításon vagy az Ige, vagy az abban meglévő tanok átadása értendő. Ezért van az, hogy az Urat is, aki Maga az Ige, Prófétának nevezték ( Móz. 18: 15-20, Mt. 13:57, 21.f.11, Lk. 13:33) . Hogy világos legyen az, hogy _prófétán_’ az egyháznak az Isten Igéjéből származó tanítását kell érteni, következzék még néhány megfelelő igehely Máté evangéliumából:  
Az idők végezetén „ _sok hamis próféta támad, a kik sokakat elhitetnek”. „Mert hamis Krisztusok és hamis próféták támadnak, és nagy jeleket és csodákat tesznek, annyira, hogy elhitessék, ha lehet, a választottakat is”._ ˙Mt. 24:11,24)  
Az idők végezete az Egyház végső állapota, a mostani, amikor nem hamis próféták, hanem hamis tanítások hatása van érvényben.  
Ugyancsak Máténál: _„„Aki befogadja a prófétát próféta nevében, prófétának jutalmát veszi, és a ki befogadja az igazat igaznak nevében, igaznak jutalmát veszi”_ (Mt. 10:41); a _prófétát a próféta nevében befogadni_ annyit tesz, ’egyszerűen csak azért fogadni be az igaz tanítást, amiért az igaz’, _befogadni az igazat igaznak nevében_ azt jelenti, ’a jónak szállásává lenni a pusztán magáért ezért a jóságért ’, a _jutalom vevése_ pedig a befogadás szerinti megmenekedést.  
Egyértelmű, hogy senki sem részesül jutalomban vagy szabadulásban csak azért, mert ilyen érdemre áhítozva fogad be egy prófétát vagy egy igaz embert. E szavak nem mindenki számára érthetőek anélkül, hogy tudható lenne, mit is jelent az, hogy _próféta_, és az, hogy _igaz ember_, mint ahogy a következők sem:  
_”„És aki inni ád egynek e kicsinyek közül, csak egy pohár hideg vizet tanítvány nevében, bizony mondom néktek, el nem vesztheti jutalmát_ ” (Mt.10:42)  
Tanítványon itt az Úrtól származó szeretet és hit értendő.  
Jóelnél: _„És lészen ezután, hogy kiöntöm lelkemet minden testre, és prófétálnak a ti fiaitok és leányaitok..”_ (Jóel 2:28)  
Ez az Úr által alapított egyházra vonatkozik, melyben nem prófétálni fognak, hanem befogadják a tanítást, ami a _prófétálást_ jelenti.  
Máténál: „_Sokan mondják majd nékem ama napon: Uram! Uram! Nem a te nevedben prófétáltunk-é…?” „ És akkor vallást teszek majd nékik: Sohasem ismertelek titeket; távozzatok tőlem, ti gonosztevők”_ (Mt.7:22,23)  
Ki ne látná, hogy ez (szószerint) nem azt jelenti, hogy jövendőt mondtak, hanem hogy ismerték az egyház tantételeit és oktatták azokat?  
A Jelenésekben: „_És eljött a te haragod, és a halottak ideje, hogy megítéltessenek, és jutalmat adj a te szolgáidnak, a prófétáknak…”_ (Jel.11:18),  
és másutt: _„Örülj őrajta, menny, és ti szent apostolok és próféták”_ (Jel.18:20)  
Világos, hogy nemcsak a próféták részesülnek jutalomban, és nemcsak az apostolok és látnokok fognak örvendezni, hanem mindenki, aki a tanítás igazságait szívébe zárta és életével azokhoz igazodott: ezeket értjük _apostolokon_ és _prófétákon_.  
Mózesnél: _„Jehova pedig mondá Mózesnek: Lásd, Istenévé teszlek téged a Faraónak, Áron pedig, a te atyádfia, szószólód lészen”_ (Móz.II,7:1)  
_Isten_ itt az Úrtól való Isteni Igazság befogadását jelenti, mely értelem szerint (az Igében) az angyalokat is isteneknek nevezik, _prófétának_ pedig azt, aki tanítja és hirdeti; ebből adódóan nevezik Áront is prófétának.  
Ugyanez értendő prófétán másutt is, mint a következő passzusnál: ”_...mert nem vész el a törvény a paptól,…sem az ige a prófétától!”_ (Jer.18:18), és:  
_” … a jeruzsálemi prófétáktól ment ki az istentelenség minden földre”_ (Jer. 23:15, 16),  
_” A próféták is széllé lesznek, és nem lesz, a ki beszéljen bennök”_ (Jer. 5:13),  
_” pap és próféta tántorog részegítő ital miatt…és inognak az ítéletmondásban”_ (És. 28:7),  
_” a nap lemegy a próféták felett és elsötétül rajtok a nappal”_ Mik. 3:6),  
_” ...a prófétától fogva a papig mindnyájan hamisságot űznek” (_Jer. 8:10).  
Ezeknél az igehelyeknél _prófétán_ és _papon_ nem tényleges látnokot és lelkipásztort kell érteni, hanem az egyetemes egyházat, a _próféta_ jelenti a tanítás igazát, a _pap_ az élet jóságát : mindkettő pedig porig lett rombolva. Így értik ezt a mennybéli angyalok, míg a világban az emberek a betű szerinti értelemnek megfelelően (fogják fel).  
Az, hogy a próféták jelentik az egyháznak a tanítás szerinti állapotát, és hogy az Úr jelképezi az Igét magát, látható _Az Új Jeruzsálemnek az Úrról való tanítása_ című munkából (15-16.sz.)_  
<br/>_AR 9. _„mert az idő közel van”_ – ez azt jelenti, hogy az egyház állapota eljutott arra a pontra, amin túl már nem képes fennmaradni úgy, hogy az Úrral közösséget is alkosson. Ahhoz, hogy ez az összeköttetés meglegyen, és általa az üdvözülés is valóra váljon, két dolog szükséges: az, hogy az ember egy Istenben higgyen három helyett, és hogy az élet mélységébe hatoló bűnbánatot tanúsítson.  
Csakhogy napjainkban az egy Isten elismerése helyett háromnak az imádata folyik, igazi töredelem helyett pedig csak a vétkesség hangzatos, ajkakkal való megvallása dominál. Ezek bizony nem vezethetnek el semmiféle kapcsolathoz, ezért, ha meg nem születne az új Egyház, mely képes a két sarkalatos szempont figyelembevételére és az ezek szerinti életvezetésre, nem lenne megváltható senki sem. Ez az a fenyegető veszély, mely miatt az Úr az időt megrövidíti, a Mt. 24:21-22-ben olvasható szavainak megfelelően: _„Mert akkor nagy nyomorúság lesz, amilyen nem volt a világ kezdete óta mind ez ideig, és nem is lesz soha. És ha azok a napok meg nem rövidíttetnének, egyetlen ember sem menekülhetne meg,”  
_Az, hogy nem közeli és nem is küszöbönálló időkről van itt szó, lásd majd lentebb ( 947. sz.)  
AR 10_. „János a hét gyülekezetnek” -_ azt jelenti, ez mindenkihez szól, aki az egyházhoz közel áll, az Igét, azazhogy az Urat elismerő keresztény világ minden szegletén.  
_Hét gyülekezeten_ valójában nem pont hét egyházat kell érteni, hanem mindenkit, aki a kereszténységben valamely egyházhoz tartozik, mert Isten Igéjében a számok dolgokat jelölnek, a _hét_ pedig a mindent és az összességet fejezi ki, mindazt, ami teljes és tökéletes: a Bibliában mindenütt hetes szám szerepel, ahol szakrális, vagy épp ellenkezőleg, profán dologról van szó, következésképpen, ez a szám magában foglalja valami(teljesség)nek a szent, illetve a közönséges mivoltát.  
Annak oka, hogy a számok dolgokat ábrázolnak, vagy inkább hasonlítanak bizonyos, főneveket közelebb meghatározó – s ezáltal a dolgoknak valamely minőséget kölcsönző - melléknevekre, abban keresendő, hogy egy szám önmagában véve természeti tartalommal bír, mivel fizikális dolgokat számok határoznak meg, míg a szellemiek a dolgok és azok állapota által nyernek értelmet. Ezért, ha valaki nem ismeri az Igében szereplő számok jelentését, nem tárulhat előtte fel az a sok titok, melyet azok magukban hordoznak.  
Mármost abból, hogy a hetes szám jelöli a mindent és az összességet, világosan kitűnik, hogy a hét gyülekezet nem mást fejez ki, mint minden hívőt, aki az Igét birtokló és általa az Urat elismerő keresztény világhoz tartozik; és, amennyiben az ilyen (ember)EK az Úrnak az Igében leírt rendelkezéseinek megfelelő életet élnek, magát az egyházat jelentik.  
A szombatot is a hetedik napon vezették be, a hetedik évet a szombat évének, a hétszer hetediket pedig jubileumi évnek hívták, ami az egyházban meglévő minden szent dolgot jelentette; ugyanígy Dánielnél és máshol is az egy hét egy teljes időszakaszt jelöl az elejétől a végéig és az egyházra vonatkozik.  
Hasonló dolgokat jelöl a hetes szám a következő passzusokban, úgy mint:  
(Jel. 1:13) : a hét arany gyertyatartót, közöttük az Emberfiával,  
(Jel. 1:16,20) : a hét csillagot a jobb kezében,  
(Jel. 1: 4; 4: 5) : a hét lelket Isten királyiszéke előtt,  
(Jel. 4 :5) : a hét tűzlámpást,  
(Jel. 8:2) : a hét angyalt, kiknek hét trombita adatott,  
(Jel. 15:5,6) : a hét angyalt, akinél a hét utolsó csapás volt,  
(Jel. 16:1, 21:9) : az Isten haragjának csapásaival telt hét poharát,  
(Jel. 5 :1) : a hét pecsétet, melyekkel a Könyv volt lepecsételve.  
És ugyanígy a következő helyeken az szerepel,  
(Móz.II, 29:35) : hogy Áront és fiait Mózes hét napon át állítsa tisztségbe,  
(Móz.II, 29:37) : hogy hét napon át tegyenek engesztelő áldozatot az oltáron,  
(Móz.II, 29:30) : hogy hét napon át a szent öltözetben állíttassanak papi tisztségbe Áron felkenetett fiai,  
(Móz.III, 8:33, 35) : hogy a sátor nyílásán ki ne menjenek hét napig, amíg a felavatásuk napjai be nem telnek,  
(Móz.III, 16:18,19) : hogy engesztelésként az áldozati tulok vérét hétszer kell az oltár szarvára hinteni,  
(Móz.III, 8:11) : hogy Mózes a kenet olajából hétszer hintett az oltárra, hogy megszentelje azt,  
(Móz.III, 4:16,17) : hogy az áldozati tulok véréből a papnak hétszer kellett hintenie az Úr előtt a függöny felé,  
(Móz.III, 16:12-15) : és hogy hétszer hintsen napkelet felé ;  
(Móz.IV, 19: 4) : hogy a tisztulásnak vizét hétszer kell hinteni a gyülekezet sátra felé,  
(Móz.II,12:15, Móz.V, 16: 4-7) : hogy a zsidó Húsvétot hét napon át ünnepelték, és hogy hét napon át ették a kovásztalan kenyeret,  
ugyanígy,  
(Móz.III, 26:18,21,24,28) : hogy a zsidók hétszeresen sújtatnak bűneikért,  
amikor is Dávid azt mondja,  
(Zsolt.79.:12) , hogy hétszeresen fizessen meg szomszédaik keblébe az Úr a gyalázatért.  
_”Hétszeresen”_ - azaz teljes mértékben, akárcsak ezeknél az igehelyeknél:  
„_Jehova beszédei tiszta beszédek, mint földből való kohóban megolvasztott ezüst, hétszer megtisztítva_” (12.zsolt.:7);  
_” Éhezők pedig nem lesznek; s míg a magtalan hét gyermeket szül, A sok gyermekű megfogyatkozik_ „ (Sám.I, 2: 5)  
a _magtalan_ a pogányokból lett egyházat jelzi, akiknél nem volt meg az Ige; a _sok gyermekű_ a zsidókból lett egyház, akik az Igét birtokolták.  
_” Elsenyved, aki hét fiút szül; kileheli lelkét_.” (Jer. 15:9);  
és hasonlóképpen:  
” _És kimennek Izrael városának lakói, és feltüzelik és felégetik a fegyvereket…és tüzelnek velök hét esztendeig."_ (Ezek.39: 9)  
"_A tisztátalan lélek kimegy és vesz maga mellé más hét lelket, gonoszabbakat ő magánál_ " (Mt. 12:45) : itt az istenkáromlásról van szó, és a _hét lélek,_ melyekkel együtt tér vissza, a gonoszság minden hazugságát jelenti, így a jó és az igaz teljes megsemmisítését.  
A _sárkány hét feje és fejeiben a hét korona_ (Jel. 12:3) is mindennemű jóság és igazság meggyalázását jelképezi.  
Következésképpen, az, hogy _hét_ magában foglalja a szentet és a profánt, s az összességet és teljességet jelenti.  
<br/>AR 11. „ _A mely Ázsiában van_ ”- azt jelenti : azoknak szól, akik az Ige igazságainak fényében vannak.  
Az Igében minden név és minden hely a menny és az Egyház dolgait jelképezi, ahogy az előbb is említettem; így az _Ázsia_ (kitétel) alatt is és a hét egyház nevén is ezek értendők, amint azt a következőkből is azonnal látni fogjuk. Hogy _Ázsia_ az Igéből áradó igazságok világosságában lévőket jelenti, az azért van, mert a legősibb, aztán az ókori, és végül az izraelita egyház gyökerei is egészen Ázsiáig nyúlnak vissza, mivel az ős-Ige, majd később az izraelita Ige ott állt rendelkezésre, márpedig az igazság minden fénye az Isteni Szózatból gyúlik ki. Az, hogy az ázsiai földrészen ősi egyházak működtek, melyeknél valaha megvolt a később megsemmisült legelső Ige, majd az az Isteni kinyilatkoztatás, ami napjainkban létezik, látható _Az Új Jeruzsálemnek a Szentírásról való tanítása című_ munkából (101-103 sz.).  
Ennek tudható be tehát, hogy _Ázsia_ jelenti azokat, akik az Igéből eredő igazság fényében vannak. Ami az ott meglévő, még az izraelita Igét megelőző ősi kinyilatkoztatást illeti, épp idevág annak a hírüladása, hogy Nagy-Tatárország (Magna Tartaria) népe mind a mai napig is épségben megőrizte azt. A spirituális régióban találkoztam onnan származó szellemekkel és angyalokkal, akik elmondták, hogy birtokukban van ez az Ige, hogy már ősidők óta rendelkezésükre áll, hogy eszerint zajlik náluk az istentisztelet szertartása, és hogy ez az Ige színtiszta megfelelésekben íródott. Azt is elmesélték, hogy a Józsuénál (10:12,13) és Sámuelnél (II. 1:17,18) említett _Jáser könyvét_ is tartalmazza, valamint, hogy megvannak náluk azok a könyvek, melyekre Mózes utal, így a _Jehova hadainak könyve_ és a _Példabeszédmondók könyve_’ is (Móz.IV. 21:14,15 és 27-30): amikor pedig felolvastam nekik Mózesnek erre utaló szavait, megvizsgálták, vajon azok megtalálhatók-e ezekben (a könyvekben) és saját szemükkel is meggyőződhettek róla. Ebből nyilvánvalóvá lett számomra, hogy a Régi Világ náluk még mindig elevenen jelen van. Amikor beszéltem velük, elmondták, hogy mindnyájan Jehovát ismerik el, van aki mint láthatatlan, és van aki mint látható Istent tiszteli ; sőt, azt is megemlítették, hogy nem szenvedhetik, ha idegenek jönnek közéjük: kivételt ez alól csak a kínaiak jelentenek, akikkel békés jószomszédi viszonyt ápolnak, mivel a kínai császár ama föld leszármazottja; továbbá, hogy olyan sokan vannak, hogy nem hiszik, hogy van a világon még egy ilyen sűrűn lakott birodalom, ami nagyon is meggyőző, ha belegondolunk, milyen hatalmas a több mérföld hosszú Nagy Fal, amit a kínaiak valaha épp azért építettek,mint védelmi biztosítékot, hogy az ő betörésüket megakadályozzák. Keresd csak (az Igét) Kínában, és valahol a tatároknál rá is fogsz találni.  
<br/>AR 12. „ _Kegyelem nektek és békesség_ ”- ez az Isteni köszöntés.  
Hogy _kegyelmen_ és _békességen_ pontosan mit kell érteni, arra a következőkben derül majd fény; és hogy a _kegyelem néktek_ kifejezés az Úrnak a tanítványaihoz intézett üdvözlése, azaz Isteni köszöntés volt, látható Lukácsnál (Lk. 23:36,37), Jánosnál (Jn.20:19-21); az Úr rendelkezésére a tanítványok így köszöntötték mindazokat, akiknek küszöbét átlépték.(Mt.10:11-15).  
<br/>AR 13. _„ attól, a ki van, a ki vala és a ki eljövendő ”_ - ez azt jelenti, az Úrtól, Jehovától, aki örökkévaló és végtelen.  
Hogy itt az Úrról van szó, az világosan kiderül az e fejezetben következőkből, ahol is azt olvashatjuk, hogy (János) hangot hallott az Emberfiától, mely azt mondta:„ _Én vagyok az Alfa és az Omega, az Első és Utolsó_„ (Jel.1, 11- 13), és azután : _„én vagyok az Első és az Utolsó”_ (Jel.1, 17), és a következő fejezetben (Jel. 1:8), és azután (Jel. 21: 6; 22:12), és Ésaiásnál : „_Így szól_ _Jehova, Izráelnek királya és megváltója, Jehova Zebaoth_, _\[a seregeknek Ura\]_ : _Én vagyok az első, én az utolsó, és rajtam kívül nincsen Isten”_ (És. 44:6 ; 48.12), és aki „_az Első és az Utolsó_ „, az, „_A ki van_, _a ki fala és a ki eljövendő.”  
_Ezeket kell tehát érteni _Jehován_, mert a _Jehova_ név azt jelenti: ’van’, vagy ’az, aki van’, vagy ’aki maga a Lét’ (Esse), és jelenti ugyancsak azt, _Aki volt, és Aki Eljövendő_, mert Benne mind a múlt, mind a jövő jelenvalók, ígyhát Ő az idő nélküli Örökkévaló és a tér nélküli Végtelen: ez az, amit az Egyház elismer a Szentháromság-tanból, amit athanáziuszi hitvallásnak neveznek, és melyben ez áll: „Az Atya Örökkévaló és Végtelen, a Fiú Örökkévaló és Végtelen, a Szentlélek Örökkévaló és Végtelen, de ez az Örökkévaló és Végtelen mégsem három, hanem egy” ; azt, hogy ez az egy az Úr, már kimutattam _Az Új Jeruzsálemnek az Úrról való tanítása_ című munkában.  
<br/>AR 14_. „És a hét lélektől, a mely az ő királyiszéke előtt van”_ azt jelenti, az egész mennyből, ahol az Úr az Ő Isteni Igazságában van jelen, és ahol az Ő Isteni Igazságát be is fogadják.  
A _hét lélek_ azokra utal, akik az Isteni Igazban lakoznak, és átvitt értelemben az Isteni Igazra vagy az Isteni Igazságra Magára; hogy a _hét_ jelenti az Igében a mindent és a valahányat, lásd fentebb (10.sz.); azt pedig, hogy _királyiszék_en a mennyek összessége értendő, most vesszük szemügyre. Egyszóval, a _királyiszéke előtt_ kifejezés azt jelzi: ’itt, ahol az Ő Isteni Igaza megtalálható’, hiszen nem az angyalok egyedisége, hanem az Úr Isteni Mivolta teszi a mennyet mennyé, ahogyan már számos igehelyből kimutattam _Az Isteni Gondviselésről és az Isteni Szeretetről és Bölcsességről való angyali tanításban_.

Az, hogy az Úr trónusa a mennyet jelenti, nyilvánvaló a következő passzusokból:  
”_Így szól Jehova: Az egek nekem ülőszékem_ ” (És. 66:1);  
”_Jehova a mennyekbe helyheztette az ő székét_” (103.Zsolt.19);  
”_És a ki az égre esküszik, esküszik az Isten királyiszékére és arra, ki abban ül_” (Mt. 23:22);  
”_És a mennyezeten felül, a mely fejök felett vala, látszék mint valami zafírkő, királyi széknek formája, és a királyi széknek formáján látszék mint egy ember formája azon felül”_ (Ezek. 1:26; 10:1); a mennyezet, amely (a kerubok) feje felett volt, a mennyet jelenti.  
és a Jelenésekben:  
”_A ki győz, megadom annak, hogy az én királyiszékembe üljön velem”_ (3: 21) ; _királyiszékembe_ közelebbről azt jelenti: a mennybe, ahol az Ő Isteni Igazsága uralkodik; azaz oda, ahol az ítéletet hozzák; mert amikor (az Ige) arról beszél, hogy az Úr a trónusára ül, azt úgy kell érteni, hogy igazságok által ítél.  
<br/>AR 15 _„ És a Jézus Krisztustól_ ”. ez az Úr Isteni Emberségére utal.  
Hogy _Jézus Krisztus é_s _bárány_ az Igében az Urat jelenti Isteni Humánuma szerint, az fentebb (6. sz.) látható.  
<br/>AR 16_. „ a ki a hű tanúbizonyság”-_ ez azt jelenti, hogy Ő Maga az Isteni Igazság.  
Hogy a _tanú_ az igazságra vonatkozik, és hogy az Igazság Önmagáról, azaz az Úrról tesz tanúbizonyságot, aki Maga az Isteni Igazság és az Ige, az fentebb látható (6.sz.) .  
<br/>AR 17_. ” a halottak közül az elsőszülött” -_ azt jelenti, hogy Ő Maga az Isteni Jó.  
Hogy a _halottak közül az elsőszülött_ (kifejezés) mit takar, ezt máig sem érti senki, és az ókoriak is rengeteget tanakodtak ennek kapcsán. Annyit tudtak, hogy az _elsőszülött_ jelenti azt az alapvető és legelső dolgot, amiből az Egyház egész lényege ered, sokan pedig a tanításban és hitben rejlő igazságokat vélték _elsőszülött_nek, ám arra, hogy ez egy olyan, tettben és foglalatosságban testet öltő igazság, amiben az élet jósága áll, annál kevesebben gondoltak.  
Mindjárt látni fogjuk, hogy az Egyház elemi lényegét ez adja, ám még előtte érdemes pár szót szólni azoknak a nézetéről, akik úgy tartották, hogy az Egyház lényegi eredetét - azaz az _elsőszülöttet_ – a tanításokban és a hitben bennfoglalt igazság alkotja.  
Azért hitték így, mert ez az, amiről az ember legelőször tudomást szerez, és az Egyházat ugyan tényleg az igazság teszi azzá, ami, de nem azelőtt, hogy ez az igazság az élet elementáris részévé lenne. Előzőleg pusztán az értelmi felfogásban és az emlékezetben van jelen, ámde nem az akaratban; márpedig az olyan igazságban, amely nem képes akarat általi cselekvésbe, azaz munkálkodásba fordulni, szemernyi élet sincsen; szerteágazó, dús lombú, ám gyümölcsöt nem termő díszfához hasonlít, és a gyakorlati célszerű alkalmazást nélkülözö tudományhoz, vagy olyan házalaphoz, amire már felhúzták az építményt, de az még gazdára vár.  
Ezek a dolgok elsők ugyan az idő, de nem úgy a végcél szemszögéből; márpedig a végcél elsődlegessége mindennek az elejét jelenti: a ház esetében végcél szempontjából az az első, hogy lakhelyül szolgálhasson, az időben meg a kezdetet az alap letétele jelenti; vagy míg a tudománynál a kutatás az, mely az időben kezdetét veszi, a gyakorlati hasznosság mégis elsőbbséget élvez végcélként; szintúgy, amikor az ember fát ültet, a végcél szerint a gyümölcs az alapvető,bár időben megelőzi azt az ágak és a levelek megjelenése.  
Ugyanígy van ez az embernél először kialakuló megértéssel is, csakhogy ennek az a végcélja, hogy amit segítségével felfog, azt meg is tegye; máskülönben az értelem egy olyan prédikátorhoz lenne hasonlatos, aki helyes dolgokat tanít ugyan, de ő maga mégis züllött életmódot folytat. Azonkívül, minden igazság a belső emberbe plántáltatik, és a külsőben ver gyökeret, a kívül levőben pedig semmiféle igazság nem indulhat növekedésnek az erre irányuló, tettekben megnyilvánuló erőfeszítés nélkül, mert akkor úgy járna az ember, mint az a facsemete, melyet nem a talajba ültetnek bele, hanem egyszerűen csak ráhelyezik a földre: a nap tikkasztó hevének kitéve egyből el is fonnyadna; ez a gyök viszont a halál után mindenkinél, aki az igazságot cselekvéssé formálta, megmarad; nem úgy annál, akinek pusztán azzal kapcsolatos tudomása és abban való bizodalma volt. Mármost, mivel sokan a régiek közül azt tartották, hogy ami időben az első, azaz alapvető, annak szükségképpen a végcélban is vezető szerepet kell betöltenie; a tanítás igazságát és az eklézsiában való hitet épp ezért vélték _elsőszülött_nek, s nem jöttek rá, hogy ez ugyan egy szemmellátható, ám mégsem megfelelő kiindulópont.  
Sőt inkább, mindazok, akik az igazságot a tanítás és a hit primátusának nevezik ki, a kárhozat veszélyének teszik ki magukat, mert az olyan igazságban a cselekedetnek vagy munkálkodásnak, s így az életnek a legparányibb szikrája sincs meg. Ezért lett Káin, Ádám és Éva elsőszülötte, átkozottá: az, hogy az ő személye a (pusztán) tanítás és hit szerinti igazságnak a kiábrázolása, látható _Az Isteni Gondviselésről való angyali tanítás_ban (242.sz.). Rúbent is, Jákob elsőszülöttét, ugyanezért sújtotta atyai átok (Móz.I. 49: 3-4) és az elsőszülöttségi jogtól való megfosztatás (Krón.I. 5:1); azt, hogy _Rúben_ szellemi tartalom szerint ezt jelenti, nemsokára látni fogjuk. _Egyiptom elsőszülöttein_, akikre a megsemmisítő csapást mérték, spirituális értelemben nem is értendő más, mint a tanításban és hitben található, az élet jóságától elkülönített igazság, mely igazság így lényegében halott. A _kecskék_ is, Dánielnél és Máténál, azokat jelképezik, akik az élettől elszigetelt hitben vannak, amivel kapcsolatban lásd _Az Új Jeruzsálemnek a hitről való tanítása_ megfelelő részeit (61-68 sz.). Azt, hogy az élet jóságától elkülönített hitben lévőknek valamikor az Utolsó Ítélet ideje táján végleges elvettetés és kárhozat lett osztályrészük, látható _Az Utolsó Ítélet Folytatásában_ (16. sz.).  
Ebből a néhány dologból világos immár, hogy nem a tanítás és hit igazsága az _elsőszülött,_ hanem az a cselekvő igazság vagy munka, ami az élet jóságát jelenti, mert addig semmiféle egyház nem lehet jelen az embernél, míg az igazság nem válik életének szerves részévé: a jó csak ezután alakul ki belőle; hiszen nem az értelemből és az emlékezetből származó gondolat áramlik az akaratba, és azon keresztül a cselekedetbe, hanem az akarat folyik bele az értelem és az emlékezet gondolataiba, és az munkálkodik. Ami pedig az akaratból árad ki az értelmen át, az az ember vonzalmából fakad, ez pedig a szeretethez kapcsolódik, abból alakul gondolattá, amely meg az értelemhez kötődik; mindezt jóságnak nevezik, és ez lép be az életbe, amiért is az Úr így szól: „.._a ki pedig az igazságot cselekszi, az a világosságra megy, hogy az ő cselekedetei nyilvánvalókká legyenek, hogy Isten szerint való cselekedetek „_ (Jn. 3: 21).  
János képviseli az élet jóságát, Péter meg a hit igazát (lásd fentebb, 5. sz.), mivel János volt az, aki az Úr kebelén nyugodott, ő követte Jézust, nem pedig Péter (Jn. 21:18-23). Az Úr azt is mondta Jánosról, hogy akarja, hogy megmaradjon amíg eljön’, azaz addig a napig, amely az Úr eljövetele; ezért az élet jóságáról az Igéből most azok kapnak tanítást, akik majd az ő új Egyházából valók lesznek, ami az Új Jeruzsálem. Összefoglalva tehát: az az elsőszülött, amit az Igaz elsőként hoz elő a Jóból, ugyanúgy, mint az értelem az akaratból, mivel az Igaz az értelemmel, a Jó pedig az akarattal függ össze; ez az első dolog olyan, akár a mag, melyből a még hátralévők kialakulnak, azaz a kezdetek kezdete. Az Úrról elmondható, hogy azért _elsőszülött a halottak közül_, mert Ő Maga, Emberi Mivoltában, az Isteni Jóval egybekötött Isteni Igazság, Aki által minden ember, aki halott önmagában véve, életet nyer. Erről olvashatunk Dávidnál:  
_”.Én meg elsőszülöttemmé teszem őt, és feljebbvalóvá a föld királyainál_ (89. zs.: 28) : ezt az Úr Emberségére érti. Ezért nevezi az Ige Izraelt elsőszülöttnek ( Móz.II. 4:22,23) : _Izrael_ jelenti a cselekedetből származó igazságot, és _Jákob_ a hitből gyökerezett bizonyságot; és mivel ez utóbbi önmagában kevés ahhoz, hogy Egyházzá legyen, Jákob az _Izrael_ nevet kapja; legmagasztosabb értelemben _Izrael_ pedig Magát az Urat jelenti. E a jelentés tiszteletére szenteltek Jehovának minden elsőszülött gyermeket, jószágot és a termés zsengéjét.(Móz.II, 2:12 és 22: 28,29). Ugyancsak e képzet miatt a léviták lettek minden, az elsőszülöttséggel kapcsolatos dolgok szimbólumává az izraelita egyházban, és ezáltal mondja őket az Ige Jehovához tartozóknak (Móz.IV.3:12, 13, 40-46; 18:15-18); _Lévi_ jelenti a munkálkodás igazságát, ami az élet jósága; ezért adatott a papi hivatás az ő utódainak, amiről még lentebb lesz szó; szintén emiatt illette meg az elsőszülöttet az örökségből két rész, és emiatt nevezték _az erő zsengéjé_nek (V.Móz. 21:15-17).  
Az _elsőszülött_ azért jelenti az Egyháznak az alapvető lényegét (primarium), mert az Igében a természetes világrajövetel elsődlegesen spirituális születést jelent, így ami az emberben ennek véghezvitelére ösztönöz, az az ő _elsőszülöttje_, ugyanis amíg a bensőben megfogant tanítás igazsága a külsőben napvilágra nem kerül, addig az embernél semmiféle egyház jelen nem lehet.  
<br/>AR 18. _„és a föld királyainak fejedelme”-_ jelenti azt, Akiből az Egyházban meglévő minden jóból fakadó Igaz jelen van.  
Mindez az imént elmondottakból következik, mert a hiteles tanú az Urat jelenti az Isteni Igazság, és elsőszülöttet az Isteni Jó szerint. ; így tehát _a föld királyainak fejedelmén_ az értendő, hogy Belőle Magából sarjazik ki az egyházban minden Jóból való Igaz; annak oka pedig, hogy _a föld királyainak fejedelme_ ezt jelenti, abban keresendő, hogy az Ige szellemi tartalma szerint azok _a királyok_, akik a jóságból vannak az igazságban, ill. átvitt értelemben ez maga a jóból megszülető igaz, a _föld_ pedig az Egyházat jelöli; azt, hogy ezek értendők _királyokon_ és _földen_, lásd majd lentebb (285 sz.)  
<br/>AR 19_. „S annak, a ki minket szeretett, és megmosott bennünket a mi bűneinkből (az ő vére által)”:_ azt jelenti, aki szeretetből és könyörületből alakítja és teremti újjá az embert, az Ő, Igéből származó Isteni Igazsága által.  
Az ugyan nyilvánvaló, hogy a _megmosott bennünket a mi bűneinkből_ (mondat) a gonoszságoktól való megtisztíttatást, azaz átformáltatást és újólag-megteremtettséget tükröz, mert az újjászületés spirituális fürdőnek felel meg, viszont az, hogy _vére által_ egyáltalán nem a keresztrefeszíttetés elszenvedését jelenti, ahogyan azt oly sokan hiszik, hanem a Tőle való Isteni Igaz kiáradását,: ez az Ige sok passzusával egész bizonyosan egybevág; mindezt itt felsorolni túl hosszadalmas lenne, bár a későbbiekben (379 és 653 sz.) erre is sor kerül majd; de addig is látható _Az Új Jeruzsálem és annak mennyei tanítása_ című, 1758-ban Londonban kiadott munkában az Úr testének és vérének a jelentése az úrvacsorával, ill. a szellemi megtisztulással kapcsolatos részekben elmondottak és kifejtettek alapján. (202-209 sz.)  
<br/>AR 20_. ’És tett minket királyokká és papokká’_ – azt jelenti: Az, aki megadja a Belőle születetteknek, azaz újjáteremtetteknek az Isteni igazságokból való bölcsességben és az Isteni jóságból való szeretetben-lakozást.  
Ismeretes, hogy az Urat az Igében _király_nak, valamint _pap_nak nevezik: királynak az Isteni Igazból és papnak az Isteni Jóból következőleg mondják, ezért mindazok, akik a bölcsességben vannak, _a király fiai_nak vagy egyszerűen csak _király_nak neveztetnek, és azok, akik az Úr szeretetében vannak_, intézők_nek vagy _papok_nak, mert a náluk levő szeretet és bölcsesség nem tőlük származik, nem az övék, hanem az Úré: ebből adódóan nevezik hát őket _királyok_nak és _papok_nak, de valójában nem ők maguk, hanem a bennük szállásra lelő Úr az, akinek e nevet köszönhetik: _Belőle születettek_nek_, királyság fiai_nak_, az Atya fiai_nak és _örökösök_nek is mondják őket.  
_Belőle születettek_ (Jn. 1:12,13) annyit tesz: azok, akik megigazultak, vagy újjá lettek, _a királyság fiai_ (kifejezést) lásd Máténál (8: 12; 13: 38), az _Atya fiai a mennyben_ is ugyanott (5: 45) szerepel, az _örökösök_ szót pedig a 127. zsoltár 3 versében, ill. I.Sám.2: 8-ban és Mt. 25: 34-nél használja (az Ige); mivel tehát ezek mind jellemzik őket, ezért lehetnek _királyok_ és _papok._  
A következőkben (Jel. 3:21) ezért is olvashatjuk:  
_”A ki győz, megadom annak, hogy az én királyiszékembe üljön velem”._  
Az egyetemes menny két királyi birodalomból áll: a szellemi és a mennyei királyságból.  
A szellemi az, amelyet az Úr országának neveznek, és, mivel mindazok, akik abban benne találtatnak, az igazságból eredő bölcsességben vannak, a _királyok_ szó őket jelenti, mert az Úr azokká teszi majd a Belőle áradó bölcsesség befogadóit.  
A mennyei királyság az, amit _’az Úr papi birodalmának’_ mondanak, és mert mindazok, akiknek ez a hazájuk,a jóság vezérelte szeretetben járnak, őket illeti a _papok_ elnevezés: az Úr olyan emberekké alakítja őket, akik Belőle Magából vannak a szeretetben. Hasonlóképpen az Úrnak a világban jelenlévő Egyházánál is e két királyság szerint teszünk különbséget; a témával kapcsolatban lásd az 1758-ban Londonban napvilágot látott _Menny és Pokol_ c. munka 24. és 226.sz. részeit.  
Azokat, akik nem ismerik a ’királyság’ és ’papság’ szellemi jelentését, sok dologban a káprázat tévútjára viheti a próféták könyveinek és János Jelenéseinek számos igehelye:  
_” Az idegenek megépítik kőfalaidat, és királyaik szolgálnak néked”, „ És szopod a népek tejét, és a királyok emlőjét szopod, és megtudod, hogy én vagyok Jehova, megtartód és megváltó... ”_ (És. 60:10,16)  
_”És királyok lesznek dajkálóid, fejedelmi asszonyaik dajkáid”_ (És.49:23) é  
és egyebütt, mint pl. I.Móz.49: 20, 2.zsolt.10, És.14: 9, és 24: 21, meg 52: 15, Jer. 2:26 és 4:9, és 69:3, Jer. Siralmainál a 2:6,9 , majd Ezek.7:26,27, Hós.3:4, Zak.1:8, és Sof. 1:8.-nál.  
Királyokon itt tehát nem szószerinti uralkodókat értünk, hanem azokat, akik az Úrból vannak az Isteni igazságokban, és elvontan Magát az Isteni Igazat, melyből bölcsesség támad. A _Dél királyai_ és _Észak királyai_ (kifejezés) szintén nem egymással hadakozó (Dán.11:1) fejedelmeket jelöl: _Dél királyai_ azok, akiket igazságok vezérelnek, _Észak királyai_ viszont a hamisságok követőit jelenti.  
Ugyanígy van ez a Jelenések könyve esetében, ahol számos helyen esik szó királyokról, mint pl.:  
” _A hatodik angyal is kiölté az ő poharát a nagy folyóvízre, az Eufrátesre; és kiszárada annak vize, hogy a napkelet felől jövő királyoknak út készíttessék_.” (16:12) ”_A kivel paráználkodtak a föld királyai”_ (17:2 &lt;Károli 17:1 is&gt;)  
_” Mert az ő paráznasága haragjának borából ivott valamennyi nép, és a földnek királyai ővele paráználkodtak”_ (18:3)  
”_És látám, hogy a fenevad és a földnek királyai és az ő seregeik egybegyűltek, hogy hadakozzanak az ellen, a ki a fehér_ _lovon ül vala.”_ (19:19)  
”_És a pogányok, a kik megtartatnak, annak világosságában járnak; és a föld királyai az ő dicsőségöket és tisztességöket_ az Új Jeruzsálembe _viszik ”_ (21:24),  
és még máshol (16:14, 17:12, 9-12, 18:9-10:3) is. Azok a királyok, akik igazságban- vagy éppenséggel hamisságban – vannak, átvitt értelemben pedig maguk az igazságok vagy hazugságok; Babilon paráznasága a föld királyaival az egyház igazságainak elferdítését jelenti: egyértelmű, hogy _Babilon_, avagy a vörös fenevadat meglovagló asszony nem királyokkal paráználkodik, hanem az Ige bizonyosságait forgatja ki. Világos: a _királyok_ nem azt jelzi, hogy mindenkinek, aki a Belőle kiömlő bölcsességben van, az Úr majd tisztségeket osztana ki, hanem az elnyert bölcsességet magát; hogy ez tényleg így van, az a megvilágosodott elme számára nyilvánvaló.  
Ugyanúgy a következőnél is:  
_” És tettél minket a mi Istenünknek királyokká és papokká és uralkodunk a földön.”_ (Jel. 5:10)  
Az, hogy az Úr igazsága jelenti a királyt, egyértelműen kiderül a Pilátushoz intézett szavaiból:  
_”Monda neki azért Pilátus: Király vagy-é hát te csakugyan?  
Felele Jézus: Te mondod, hogy én király vagyok. Én azért születtem, és azért jöttem e világra, hogy bizonyságot tegyek az igazságról. Mindaz, a ki az igazságból való, hallgat az én szómra.  
Monda neki Pilátus: Micsoda az igazság?”_ (Ján. 18:37, 38)  
’Tanúságot tenni az Igazságról’, azt jelenti, hogy Ö Maga ez az Igazság, és mivel ebből következően nevezte magát _király_nak, azért mondta Pilátus: _’Micsoda az igazság_ ’, azazhogy: ’az igazság a király’.  
A továbbiakból még látható lesz, hogy a _papok_ a szeretet jóságában levőket, átvitt értelemben pedig a szeretet javait jelenti.  
<br/>AR 21. „_az ő Istenének és Atyjának_” - ez így az Ő Isteni bölcsességének és Isteni szeretetének a képmását mutatja.  
Az _Isten_ és az _Atya_ szellemi értelemben nem két személyt jelöl, hanem _Isten_ a bölcsesség szerinti, _Atya_ pedig a szeretet szerinti Isteni Lényeget fejezi ki; mert e kettő, az Isteni Bölcsesség és az Isteni Szeretet - avagy az Isteni Igaz és Jó – az Úrban van jelen, e kettőről mesél az Ószövetség is, amikor _Isten_t és _Jehová_t említ; aminek jelen esetben az _Isten_ és az _Atya_ felel meg. Mármost, mivel az Úr arra tanít bennünket, hogy Ő és az Atya egy és ugyanaz, és hogy Ő az Atyában, az Atya pedig Őbenne van (Jn.10:30; 14:10,11); _Isten_ és _Atya_ itt korántsem két személy, hanem csakis Maga az Úr, mert az Isteniség egy és oszthatatlan, ezért a „_Jézus Krisztus_” ..”_tett minket királyokká és papokká”_ azt jelenti, hogy ezek az Ő Isteni Szeretetének és Bölcsességének képmásaiként jelennek meg az Úrban, mivel belőlük áll össze az embereknél és az angyaloknál az Isten-kép. Hogy az Isteni Lényeg, ami önmagában egy, az Igében mennyire sok néven szerepel, látható _Az új Jeruzsálemnek az Úrról való tanításában_; az pedig, hogy az Úr Maga egyben az Atya is, egyértelmű a következő igehelyekből:  
” _Mert egy gyermek születik nékünk, fiú adatik nékünk,… és hívják nevét: csodálatosnak…erős Istennek, örökkévalóság atyjának, békesség fejedelmének_!”(És.9:6)  
_” Te,Jehova_ _vagy a mi Atyánk, megváltónk, ez neved öröktől fogva „(_ És 63:16)  
és Jánosnál:  
_”Ha megismertetek volna engem, megismertétek volna az én Atyámat is; és mostantól fogva ismeritek őt, és láttátok őt.  
Monda neki Filep: Uram, mutasd meg nekünk az Atyát…!  
Monda néki Jézus:…a ki engem látott, látta az Atyát: mimódon mondod azért te: Mutasd meg nékünk az Atyát?  
…Higgyetek nékem, hogy én az Atyában vagyok és az Atya én bennem van”_ (Jn.14:7,8,9,11),  
valamint lásd majd lentebb (a 962.számnál).  
<br/>AR 22. _„annak dicsőség és hatalom mind örökkön örökké!”-_ azt jelenti, az örökkévalóságig csakis Őt magát illeti a tökéletes méltóság és mindenhatóság.  
Az Igében a _dicsőség_ szó, amikor az Úrra vonatkozik, az Isteni Fenséget jelenti, az Ő Isteni Bölcsességét tükrözi vissza; _hatalmon_ a mindenhatóság értendő, ez az Ő Isteni Szeretetét mutatja; _az örökkön-örökké_ pedig az idők végtelenségét. Azt, hogy a _dicsőség_, a _hatalom_, és _az örökkön-örökké_ (kifejezések) az Igének a Jehováról szóló részeinél ezt jelentik, a Szentírás számos helye bizonyítja.  
<br/>AR 23. „_Ámen”_ – ez az Igazságból, azaz Önnmagából való Isteni hitelesítés.  
Az _Ámen_ igazságot jelent: az Úr épp azért ismételte olyan sokszor a _bizony mondom néktek_ (szentenciát), mert Ő volt Maga az Igazság, lásd a Mt. 5:18,26; 6:16; 10:23,42; 17:20; 18:13,18; 25:12; 28:20; Jn.3:1; 5:19,24,25; 6:26,32,47,53; 8:34,51,58; 10:7; 13:16, 20, 21; 21:18, 25 igehelyeket és a Jelenések következő passzusát:  
_”…Ezt mondja az Ámen, a hű és igaz bizonyság…”_ (3:14) - azazhogy: az Úr. Hogy ez az Igazság Ő Maga, arra a Jn. 14:16 és 17:19-ben tanít bennünket.  
<br/>AR 24_. ”Ímé eljő a felhőkkel” -_ azt jelenti, hogy az Úr majd az Ige betű szerinti értelmében fedi fel Magát, és annak szellemi tartalmát is megnyitja az egyház végezetén.  
Az Ige belső vagy spirituális jelentésével tisztában nem lévő embernek fogalma sincs arról, mit is értett az Úr a _felhőkkel való eljövetelen_, amikor ezt válaszolta a főpapnak, aki arra szólította fel, ’mondja meg, ha ő-e a Krisztus, az Istennek Fia’:  
_”Te mondád... és meglátjátok az embernek Fiát ülni az Istennek hatalmas jobbján, és eljőni az égnek felhőiben_ (Mt. 26:63,64 ; Márk 14:61,62);  
amikor az Úr az idők végéről beszél tanítványainak, így szól_: „ És akkor feltetszik az ember Fiának a jele az égen. …és meglátják az embernek Fiát eljőni az ég felhőiben nagy hatalommal és dicsőséggel”_ (Mt.24:30; Márk 13:26).  
Az _ég felhője_, amelyben az Úr eljő, nem más, mint a Szentírás betű szerinti értelme, a _dicsőség_ pedig, melyben ő Maga lesz látható, az Ige szellemi értelme. Ám a szószerintiségen túllépni képtelenek számára mindez rendkívül nehezen hihető: ők a _felhőket_ csak egyféle módon értik, és ezért meg vannak arról győződve, hogy amikor az Úr valóra váltja az Utolsó Ítéletet, tényleg az ég felhőiben fog megjelenni, de ez érvényét veszti, ha tisztában vagyunk azzal, hogy a _felhő_ az Isteni Igaz legeslegvégsőkben való megjelenésének, azaz a betű értelmében vett Igének a jelképe. A szellemvilágban, akárcsak az anyagiban, léteznek felhők, de a spirituális régióban azok a mennyek alatt találhatók, az Igét szószerint értőknél: az ő felfogásuktól és befogadásuktól függően látszanak borúsnak vagy fénylőnek.  
Ez azért van így, mert ott a menny világossága az Isteni Igazságból árad, a homály pedig a hamisságokból gomolyog elő; következésképpen a _fénylő felhők_ a megnyilvánulás fátylával elfedezett Isteni Igazat mutatják, úgy, ahogyan azt egy, a Szentírás betűjéhez ragaszkodó becsületes ember megéli; a _sötét felhők_ pedig az álnokságok és meggyőződéssé merevedett hamisságok falával körbevont Isteni Igazság betű szerinti felfogását láttatják a tévelygők szemszögéből. Jómagam nemegyszer láttam ilyen fellegeket, és tisztában voltam vele, mik is ezek és honnan származnak. És mivel az Úr, emberi mivoltának megdicsőülése után immár a legvégsőkig betöltötte az Isteni Igazat, vagy az Igét, azért felel(het)te azt a főpapnak, _hogy mostantól fogva meglátják az embernek Fiát…eljőni az égnek felhőiben._ Amit tanítványainak mondott, hogy majd „_feltetszik az ember Fiának a jele az égen…és meglátják az embernek Fiát eljőni az ég felhőiben nagy hatalommal és dicsőséggel”,_ - azt jelenti : az egyház végső idején, amikor az Utolsó Ítélet lesz, megjelenik az Igében és kinyilvánítja magát annak szellemi értelmében, ez pedig szintén akkor fog beteljesedni; s merthogy az egyház most éli végnapjait, és az Utolsó Ítélet most válik valóra, amint az a közelmúltban kiadott pár kisebb lélegzetű munkában olvasható, ez az hát, amit a Jelenések könyve elmond nékünk az _„ímé eljő a felhőkkel”_ (kitételével), ahogy a következő helyen is :  
_„és ímé vala egy fehér felhő, és a felhőn üle valaki, hasonló az ember Fiához”,_ (Jel.14:14)  
és Dánielnél (7:13) :  
_” Látám éjszakai látásokban , és ímé az égnek felhőiben mint valami emberfia jőve…”.  
Emberfia_ az Ige értelmében az Urat jelenti, lásd _Az új Jeruzsálemnek az Úrról való tanításában_ (19-28 sz.).  
A _felhő_ az Ige más helyein is a legvégsőkben, azaz a betű szerinti értelemben megnyilvánuló Isteni Igazat jelöli. Ez látható a többi igevers esetén is, ahol utalás történik a felhőkre, úgy, mint a most következőknél:  
_”Nincs olyan, mint a Jesurun Istene! Az egeken száguld segítségedre és fenségében a felhőkön”(V.Móz.33:26).  
”Énekeljetek Istennek, zengedezzetek az ő nevének, csináljatok utat annak, aki_ (felhőkön) _jön a pusztákon át_ (68. zsolt.5).  
_Íme, Jehova, a könnyű felhőt megülő!”_ (És. 19:1).  
’a felhők meglovaglása’ annyit tesz, ’benne lenni az Ige bölcsességében’, a _ló_ ugyanis a Szentírás megértését jelképezi; ugyan ki ne látná, hogy Isten nem ül meg felhőket?  
És ugyanígy:  
Isten _„kérubon haladt és repült…, sátora köröskörül sötét felhők és sűrű fellegek”_ (18. zsolt. 11,12): a kérubok az Igét jelentik, lásd majd lentebb (239 és 672. sz.); a _sátor_ pedig a lakhelyet  
_” Jehova_, a_ki a vizeken építi fel az ő palotáját, a felhőket rendeli az ő szekerévé”_ (103. zsolt.3). A _vizek_ az igazságokat jelentik, a _palota_ az elméletet, a _szekér_ pedig az útmutató tanítást: mindez együttesen tehát, mivel az Ige betű szerinti értelméből fakad, a _felhő_ elnevezést hordozza.:  
_”Ő köti össze felhőibe a vizeket, úgy, hogy a felhő alattok meg nem hasad. Ő rejti el királyi székének színét, felhőjét fölibe terítvén”_ (Jób 26: 8-9);  
és ugyanígy:  
_\[ Isten fénylővé teszi az Ő fellegének világosságát \]_ (Jób 37: 15),  
_” Tegyetek tisztességet Istennek,…a ki az egek egein ül…és az ő hatalma a felhőkben van.”_ (68.zsolt. 34, &lt;és még 35 is!&gt;).  
Ez esetben a _felhő fényessége_ az Ige Isteni Igazságát jelenti, a _hatalom_ pedig Isten erejét.  
_” Miként estél alá az égről, \[ Fényt Hozó \]_ _fényes csillag, hajnal fia!?... „ Holott te ezt mondád szívedben: Az égbe megyek fel,…felibök hágok a magas felhőknek és hasonló leszek a Magasságoshoz.”_ (És. 14:14, &lt;és előtte még 12,13 is!- a Károli Bibliában&gt;)  
_„Hagyjátok el őt (Babilont),…mert…felemelkedett a felhőkig”_ (Jer. 51:9)  
A _fényt hozó_(Lucifer) és _Babilon_ azok, akik az Ige igazságát és jóságát közönségessé aljasítják, a _felhők_ ott ezt jelentik.  
”_Jehova_ _felhőket terjeszte ki, hogy befedezze őket”_ (105.zsolt.39)  
_”…teremni fog_ _Jehova Sion hegyének minden hegye főlé és gyülekezetei fölé nappal felhőt (és ködöt, s lángoló tűznek fényességét éjjel), mert ez egész dicsőségen oltalma lészen”. És sátor lészen (árnyékul nappal a hőség ellen), s oltalom és rejtek (szélvész s eső elől)_ (És.4:5 &lt;Károli :4 is &gt;)  
A felhő itt is az Ige betű szerinti értelmét jelenti, mely értelem, mivel magában foglalja és mintegy takarja a szellemi jelentést, _oltalom a dicsőségen_: az, hogy az Ige betű szerint vett értelme védelmezően fedi be a szellemi jelentést, nehogy az kárt szenvedjen, látható _Az új Jeruzsálemnek a Szentírásról való tanításá_ban ( 33. sz.), és hogy a _sátor_ is ugyanezt jelöli, lásd ugyanott a 97. számú cikkelynél. A legvégsőkben megnyilvánult Isteni Igaz, ami ugyanaz, mint az Ige szószerinti jelentése, hasonlóképpen érvényesül annál az passzusnál is, ahol az Úr felhő alakjában száll le a Sínai-hegyre, és kihirdeti Törvényét (II.Móz.19:9, és 34:5), és arra a _felhő_re is igaz, mely Pétert, Jakabot és Jánost ellepte Jézus színeváltozásakor:  
_”Mikor ő_ (Péter_) még beszél vala, ímé, fényes felhő borítá be őket; és ímé szózat lőn az égből, mondván: Ez az én szerelmetes Fiam, akiben gyönyörködöm:őt hallgassátok” (_ Mt.17:5, Márk 9:7,Lk. 9:34,35). Az Úr ezen átváltozása során az Igéhez hasonlatos módon láttatta meg Önmagát: ezért borította be mindnyájukat felhő, és lett a _szózat az égből_, mondván, hogy Ő _Isten fia_; mert a hang a felhőből az Ige szava volt. Az, hogy a _felhő_ ellenkező értelemben a Szentírás betű szerinti jelentésének elferdítését ábrázolja, egyéb passzusokból fog kitűnni.  
<br/>AR 25_. „és minden szem meglátja őt”_ \- ez azt jelenti, hogy mindazok elismerik majd, akik belső vonzalomból vannak az Isteni Igazság megértésében.  
Szellemi értelemben a _szem_ nem valóságos szemet, hanem tudást jelent, mert a _minden szem meglátja őt_ kifejezés az Isteni igazságokat a szív hajlamából felfogókat jelöli, mivel ezeket csakis ők érthetik meg és ismerik el, a maradék többi ugyan szintén észleli és tisztában is van velük, ám el már nem ismeri, amiből következik, hogy azok , _akik őt általszegezték_” hasonlóképpen látták: ők a hamisságban lévők. Azt, hogy a _szem_ megértést jelent, lásd még lentebb (48. sz.)  
<br/>26_. „még akik őt által szegezték is”_ - ennek értelme: az egyházban azok is látják, akik a rossz úton járnak. Jézus Krisztus megsebzése nem jelent mást, mint az Isteni Igazság lerombolását az Igében; az _„ egy a vitézek közül dárdával döfé meg az ő oldalát, és azonnal vér és víz jöve ki abból”_ (Jn 19:34) (sor) épp ezt írja le.  
A vér és a víz a szellemi és a természeti Isteni Igazság, így az Ige lelki és betű szerinti jelentése; az _általszegezni az Úr oldalát_ szimbolizálja mindegyiknek a hamisságok általi romba döntését, amit a zsidók meg is tettek, hiszen az Úr passiójával kapcsolatos összes dolog az izraelita egyház Igéhez való viszonyulását tükrözi; ezt lásd _Az új Jeruzsálemnek az Úrról való tanítása_ 15-17.sz. cikkelyeinél. A keresztüldöfés azért jelképezi az Ige hazugságokkal történő megsemmisítését, mert Jézus Krisztusra vonatkozik, akit immár az ember Fiának neveznek, márpedig ez a kifejezés az Ige szerinti Urat jelenti: így az Emberfia megfeszítése azt a módot tárja elénk, ahogyan Isten Igéjével bántak.  
<br/>AR 27. _„és siratja őt e föld minden nemzetsége”_ – ez akkor fog bekövetkezni, amikor az egyházban többé nem marad semmi jóság, sem igazság.  
A _’föld nemzetségei’_ ugyanis az egyház jóságát és igazságát jelentik: ezzel kapcsolatban lásd a hetedik fejezet magyarázatát, amely a tizenkét izraeli törzsről szól; a _siratás_ pedig a jóság és igazság halála feletti gyász: ugyanazt jelenti, mint az Úrnak a Mt.24.29-30- ban elhangzó szavai:  
_"Ama napok megpróbáltatásai után közvetlenül a nap elsötétedik, a hold sem fénylik, és a csillagok az égről lehullanak, és az egek erősségei megrendülnek: és akkor megjelenik az Ember Fiának jele az égen: és a föld nemzetségei siratni fogják Őt, és meglátják az Ember Fiát eljönni az ég felhőiben, hatalomban és dicsőségben.  
_Hasonlóképpen az idők teljessége az egyház végét jelenti. Az elsötétülö Nap azt, hogy többé nem létezik sem szeretet, sem irgalmasság. A fénytelen Hold azt, hogy értelem és hit sincs többé. Az égről lehulló csillagok az igazság és a jóság ismeretének megszűntét, a föld gyászoló nemzetei pedig magának az igazságnak és jóságnak a pusztulását ábrázolják. A _csapás_ az egyháznak ezt az állapotát jelenti.

  
AR 28. „_Úgy van. Ámen”_ : annak az Isteni megerősítése, hogy mindezek a dolgok be fognak következni, lásd fentebb (23. sz.).  
<br/>AR 29_. „Én vagyok az Alfa és az Omega, kezdet és vég”_ – ez azt jelenti : Aki Önmagában való és az Egyetlenegy, az elsőktől az utolsókig, Akiből minden lett, azazhogy Aki Tulajdon Mivoltában az Önmagában való és Egyedüli Szeretet, az Önmagában való és Egyedüli Bölcsesség és az Önmagában való és Egyedüli Élet, ennélfogva az Önnönmagából eredő, Sajátlagos és Egyetlen Teremtő, Megváltó és Megvilágosító, következésképpen a menny és az Egyház összességében a Teljesség.  
Ezt jelentik a fenti szavak, melyek az Urat írják le, és még ennél is többet; az, hogy Őrá vonatkoznak, és Emberi mivoltában jelenítik meg, nagyon is egyértelmű, ugyanis utána rögtön az következik, hogy (János) majd hangot hall, mely ezt mondja: _„Én vagyok az Alfa és az Omega, kezdet és vég”_ és mikor megfordul, hogy lássa a vele beszélő hangot, az Emberfiát pillantja meg hét arany gyertyatartó között (Jel.1:10-13), Aki majd így szól: _„ Én vagyok az Első és az Utolsó, és az Élő, pedig halott valék”_ (Jel.17,18 és 2:8.). E szavak tartalmazzák mindazt, amit fentebb már szó volt, (bár) a teljes bizonyítás nem foglalható össze dióhéjban, mert rengeteg oldalt tenne ki. Egy részét azért mégis kimutattam már, lásd az Amszterdamban kiadott _Az Isteni Szeretetről és az Isteni bölcsességről való angyali tanítás_ című munkát.  
Az Úr azért mondta Önmagát Alfának és Omegának, kezdetnek és végnek, mert az _Alfa_ és az _Omega_ az Ő Isteni Szeretetére, a _kezdet_ és _vég_ pedig az Ő Isteni Bölcsességére utal: az Ige ugyanis a legapróbb részletekig menően magában foglalja a szeretetnek és bölcsességnek, avagy a jónak és igaznak közös kötelékét; erről többet láss _Az új Jeruzsálemnek a Szentírásról való tanítása_ 80-90 számánál.  
Az Úr neve azért _Alfa_ és _Omega_ mert, lévén a görög ábécé első betűje az alfa, és utolsó az ómega, így jelöli az összefüggés teljességet, mivel a szellemi régióban minden egyes betű sajátos tartalom hordozója, így a hangzásban a magánhangzó is egyfajta vonzalom vagy szeretet részese. A szellemi és angyali beszéd és a Szentírás is ugyanerről a tőről fakad: csak éppen e titokról ezidáig senkinek sem volt tudomása. Létezik tehát egy olyan egyetemes nyelv, amely a világban beszélt nyelvek egyikéhez sem hasonlít: ezen szólnak az angyalok és a szellemek, és halála után minden ember is birtokába jut, mivel már a teremtés kezdetén fel lettünk tudásával ruházva , hogy majdan mindannyian képesek legyünk egymás kölcsönös megértésére az egész spirituális régióban. Sokszor megadatott nekem, hogy halljam és hogy magam is élhessek vele: összehasonlítottam a világban beszélt nyelvekkel, és arra jutottam, hogy még legkisebb részletében sem egyezik egyik, a Földön használatos természeti nyelvvel sem; már a legalapvetőbb törvényszerűségek szintjén is teljes különbözőség áll fenn, azaz minden szónak minden egyes betűje külön-külön jelentéssel és a rá jellemző jelentőséggel bír, úgy a beszédhangzásban, mint a leírtak látványában. Ezért nevezik az Urat Alfának és Omegának, ami azt jelenti, hogy az összes mennyben és az egyházban is Ő a Minden; és mivel a két betű magánhangzó, a szeretethez kapcsolódik, ahogy már az előbb is volt róla szó. Néhány dolog ezzel az angyalok spirituális gondolataiból kiáradó nyelvvel és lejegyzésével kapcsolatban szerepel _Az Isteni Szeretetről és Isteni Bölcsességről való angyali tanítás_ c. munkában (259.sz.).  
<br/>AR 30. . _„ azt mondja az Úr, a ki van, a ki vala és a ki eljövendő ”_ – ez az Örökkévalót és Végtelent, azaz Jehovát jelenti, lásd fentebb (13. sz.), ahol mindezt egyszer már kifejtettem.  
<br/>AR 31. _„a Mindenható”-_ azt jelenti : aki Önmaga által van, él és akinek Önmagában való hatalma van, és Aki minden dolgot az elsőtől az utolsóig kormányoz.  
Az összes dolog az Úrtól ered, és abból az elsődlegesből teremtetett, ami Tőle való; és nincsen semmi, ami ne abból merítené létezését; ettől mindenható, amint azt példák sokaságával ki is mutattam _Az Isteni Szeretetről és Bölcsességről való angyali tanításban_  
Képzeljünk csak el valakit, akiből az összes dolgok lettek: hát nem azé az egyetlené-e mind, övé, akitől sorban egytől egyig úgy függnek, akár láncszemek a kapocstól vagy ahogy a szervezet véredényei a szívtől, vagy mint a naptól a világegyetemben minden dolog, összességében és külön-külön? Ugyanígy kapcsolódik minden ember a nap alatt az Úrhoz, a szellemvilág ama fénylő tűzkorongjához, Akiből mindenek magva, élete és ereje sarjad, egyszóval, _„ő benne élünk, mozgunk és vagyunk”_ (ApCsel. 17:28) : ez hát az Isteni Mindenhatóság. Az, hogy az Úr irányít minden dolgot, az elsőtől a legvégsőig, ezidáig fel nem tárt rejtelem volt, de most _Az új Jeruzsálemnek az Úrról és a Szentírásról való tanítása számos_ helyén kimutattam, valamint _Az Isteni Gondviselésről_ (124. sz.) _és az Isteni Szeretetről_ (211. sz.) _való angyali tudomány_ban is.  
Tudvalevő, hogy az Isteni Lényeg – végtelensége folytán – nem bocsátkozhat le semmiféle emberi sem angyali gondolkodás korlátokkal bíró képzettartományába, hiszen a véges képtelen a végtelenség felfogására, ám, hogy valamilyen módon mégis részesülhessen belőle, úgy tetszett az Úrnak, hogy Önnön végtelen mivoltát így írja le:  
”_Én vagyok az Alfa és az Omega, kezdet és vég... a ki van, a ki vala és a ki eljövendő, a Mindenható_ ”; így e szavak foglalják magukban mindazt, amit angyal és ember az Isteni Lényeggel kapcsolatban szellemi és természeti módon valaha is elgondolhat, egyetemes érvényű dolog ez, melyet nagy vonalakban már fentebb vázoltam.  
<br/>AR 32_. ”Én, János, a ki néktek atyátokfia is vagyok, társatok is „ -_ ez az irgalmas szeretet jóságában levőket írja le, akik így a hit igazságában vannak.  
Hogy János apostol alakja szimbolizálja mindazokat, akikre a könyörület jószívűsége jellemző, azt egyszer már említettem fentebb (5. sz.); az irgalom jósága által vezérelt emberek ugyanis egyben a meggyőződés bizonyosságában is járnak, mert a részvétteljes szeretet a hit lelke és élete; ezért mondja magát János is azon gyülekezetekben lévők testvérének és társának, akiknek ír, hiszen levelét a hét egyházhoz intézi.  
Az Ige lelki értelme szerint a _testvér_ az, aki az együttérző szeretet jóságában van, a _társ_ viszont a hit igazságában jár; a szeretet vérségi kötelékbe fűz, a hithez való hozzáállás hasonlósága pedig társsá tesz, de a szeretet az, ami (valójában) összeköt, s kevésbé a hit, hacsak nem szeretetből fakad: amikor így van, szeretet által testvér, hit révén meg társ (az ember), és mivel ezek összekapcsolódván eggyé válnak, azért rendeli úgy az Úr, hogy mindannyian legyenek testvérek,amikor így szól:  
”…_egy a ti Mesteretek: a Krisztus; ti pedig mindnyájan testvérek vagytok”_ (Mt. 23:8.); azokat, akik a könyörületes szeretetnek vagy az életnek a jóságában vannak, szintén testvéreknek nevezi az Úr, amikor is ezt mondja:  
_” Az én anyám és az én atyámfiai ezek, a kik az Isten beszédét hallgatják és megcselekszik azt”_ (Lk. 8:21, Mt.12:49; Márk 3:33-35)). Az _anya_ az egyházat szemlélteti, a _testvérek_ pedig azok, akik irgalmas szeretetben vannak és mert tkp. maga a szeretet jósága a testvér, azért nevezi az Úr atyafiaknak (Mt.25:40 is) az ebben levőket, és tanítványoknak is (Mt.28:10; Jn20:17) ugyanennek okából.  
Azt viszont már sehol sem olvashatjuk, hogy tanítványai is atyjukfiának nevezték volna az Urat, hiszen a testvér nem jelent mást, mint azt a jóságot, ami az Úrnál van; olyan ez, mint amikor egy király, herceg vagy elöljáró szólítja így rokonait, felebarátait, de ők már mégsem élnek ezzel a kifejezéssel, amikor köszöntését viszonozzák, mert ezt mondja az Úr: ”…_egy a ti Mesteretek: a Krisztus; ti pedig mindnyájan testvérek vagytok”_ (Mt. 23:8); és ugyanígy a Jn. 13:13-ban:_” Ti engem így hívtok: Mester és Uram. És jól mondjátok, mert az vagyok „  
_Izrael fiai mindenkit, aki az ő Jákob ősatyjuktól származott, velük egy vérből valónak tartottak, és tágabb értelemben Ézsau ivadékait is: társaknak meg mindazokat, kik nem ezek közül kerültek ki. Mivel azonban az Ige szellemi jelentése csak az Úr egyházában levőkre vonatkozik, ennek fényében azok a _testvérek_, akik az Úr révén az irgalmas szeretet jóságában vannak, a hit igazságaiban lakozók pedig a _társak_; lásd a következő igeverseknél:  
_” Ti nem hallgattatok rám, hogy kiki szabadságot hirdessen az ő atyjafiának és kiki az ő ( társának)_, _felebarátjának”_ (Jer. 34:17);  
_” Minden kölcsönadó ember engedje el azt, a mit kölcsönadott az ő felebarátjának; ne hajtsa be azt az ő felebatátján és atyjafián...”_ (V.Móz.15:1,2);  
_” Atyámfiaiért és barátaimért hadd mondhassam: béke veled! ”_ (122.zsolt. 8);  
_” Kiki társát segíti, és barátjának ezt mondja: Légy erős! „_ (És. 41:6).  
És ellentétes értelemben:  
_” Mindenki őrizkedjék a barátjától és egyetlen atyátokfiának se higyjetek, mert minden atyafi cselbe csal és minden barát rágalmazva jár”_ (Jer 9:4)  
”_És összeveszítem az égyiptomiakat az égyiptomiakkal, és_ \[mind hadakozik a testvére, s mind a felebarátja\] _ellen ….”_ (És. 19:2).  
Mindezt azért idézem, hogy tudni lehessen, miért nevezi magát János testvérnek és társnak, és hogy a _testvér_ az Ige értelmében az, aki könyörületes szeretetben vagy jóságban van, és a _társ_ az az ember, aki a hitben vagy az igazságban. De mivelhogy a jóság a hitből ered, az Úr senkit sem mond társának, csak _atyjafiának_ vagy felebarátnak; mindenki pedig a benne meglévő jóság mértéke szerint felebarát. (Lk.10:36-37)  
<br/>AR 33_. „a Jézus Krisztus szenvedésében és királyságában és tűrésében”_ – ez azokat jelenti, akiket az Egyházban gonoszság és hamisság árasztott el, és ezt az Úr, eljövetelekor majd tőlük elvonja.  
A _szenvedés_ az eklézsiának azt az állapotát jelöli, amikor már többé sem a szeretet jósága, sem a hit igazsága nincs meg benne, hanem ezek helyén romlottság és hazugság honol; _a királyság_ (szó) képviseli az egyházat, és a _Jézus Krisztusban való tűrés_ (mondat) az Úr érkezését; amikor is ’_a Jézus Krisztus szenvedésében és királyságában és tűrésében’_ szavak egy jelentéssé tömörödve azt a stádiumot fejezik ki, midőn a hitközösség jóságát és igazságát komiszság és szemfényvesztés borítja el, de mindezeket az Úr eltávolítja, ha majd eljön.  
Az, hogy a _szenvedés_ az egyház ilyen helyzetét jelenti, a következőből is kitűnik :  
Az idők végezetén ”_akkor nyomorúságra adnak majd benneteket és megölnek titeket” „Mert akkor nagy nyomorúság lesz, amilyen nem volt a világ kezdete óta és nem is lesz soha”. „ Mindjárt pedig ama napok nyomorúsága után a nap elsötétedik és a hold nem fénylik és a csillagok az égről lehullanak”_ (Mt. 24:9,21,29; Márk 12:19, 24)  
Hogy a _királyságon_ az egyház értendő, mindjárt látni fogjuk.  
<br/>AR 34. _” A szigeten valék, a mely Pathmosnak neveztetik_” – állapotot jelent és azt a helyet, ahol a megvilágosodás bekövetkezhetett.  
János azért épp Pathmoszon lett a kinyilatkoztatás tanúja, mert az egy görög sziget Európa és Ázsia között, nem messze Kánaán földjétől; márpedig a _sziget_ az Isten imádatától távol eső, ám ahhoz mégis (önkéntelenül) vonzódó pogányok jelképe, akik megvilágosíthatók. Ugyanezt szimbolizálja _Görögország_ is; _Kánaán földje_ pedig az Egyházat magát, _Ázsia_ az Igéből áradó igazság fényében levőket az egyházban, _Európa_ pedig azokat, akikhez majd az Ige fog elérkezni :ezért jelenti hát _Pathmosz szigete_ a megvilágosodás állapotát és színhelyét .  
Hogy az Igében a _sziget_ az Isten imádatától távol eső pogány népeket ábrázolja, nyilvánvaló az ilyen igehelyekből, mint :  
_”Ezért dicsérjétek_ _az Urat keleten, a tenger szigetein Jehovának, Izráel Istenének nevét „_ (És. 24:15)  
(a gyertyabél) _„ Nem pislog és_ „ (a nád)” _meg nem reped, míg a földön törvényt tanít és a szigetek várnak tanítására” . „ Énekeljetek Jehovának új éneket, és dicséretét a földnek határairól, ti, a tenger hajósai és teljessége, a szigetek és azok lakói „ (_És. 42:4,10,12)  
_”Hallgassatok reám, ti szigetek, és figyeljetek távol való népek”_ (És. 49:1)  
_”Engem várnak a szigetek és karomba vetik reménységüket”_ (És. 51:5)  
_”Igen, engem várnak a szigetek,és elől jönnek Társis hajói”_ (És. 60:9)  
”_Halljátok meg Jehovának_ _szavát, ti pogányok, és hirdessétek a messzevaló szigeteknek”_ (Jer. 31:10)  
_” néki hódol majd kiki a maga lakhelyén , a pogányoknak is minden szigete”_ (Sof.2:11)  
Az, hogy _Görögország_ is ugyanezt jelenti, nem annyira tűnik ki a Szentírásból, mert Isten Igéje csak Dánielnél (:21; 10:20; 11:2), Jánosnál (12:20) és Márknál (7:26) említi névszerint; _Kánaán földjén_ az Úr Egyháza értendő, mivelhogy _szent földnek_ és _mennyei Kánaán_nak is mondja számos igevers; hogy _Ázsia_ szemlélteti az Igéből áradó igazság fényében levőket az Egyházban, azt fentebb (11. sz.) már láthattuk, az pedig egyértelmű, hogy ’Európa’ az Igét majdan befogadó embereket jelenti.  
<br/>AR 35. _”az Isten beszédéért és a Jézus Krisztus bizonyságtételéért”_ – azt jelenti : azért, hogy (az emberek) az Igéből származó Isteni Igazat szívből, azaz világosságban fogadhassák be, és az Úr Humánumát Isteniként ismerhessék el, magyarázatát lásd fentebb (6. sz.).  
<br/>AR 36. _” Lélekben valék ott az Úrnak napján,”_ \- ez így az Isteni befolyásból következő spirituális helyzetet jelenti .  
_” Lélekben valék_ ,” - annak a lelkiállapotnak a leírása ez, melybe látomásai közepette került; erről mindjárt szó lesz; _az Úrnak napján_ jelzi akkor az Úrtól eredő befolyást, mivel ezen a napon árad ki az Úr jelenléte, ezért szent nap, amiből is nyilvánvaló, hogy a _lélekben valék ott az Úrnak napján_ (mondat) akkor az érvényesülő Isteniség hatására bekövetkező szellemi állapotokról tanúskodik. A prófétáknál arról olvashatunk, hogy _lélekben_ vagy _elragadtatásban_ voltak, meg azt is, hogy az Igét magától Jehovától kapták. Amikor ebbe a sajátos tudatállapotba vagy transzba kerültek, magukon kívül, szellemben jártak, és olyan dolgokat láttak meg, amilyenek a mennyben találhatók, az Ige befogadásának pillanatában viszont testben voltak, úgy hallgatták Jehova beszédét.  
A prófétáknak e két tudatállapotát figyelmesen meg kell egymástól különböztetni. Az önkívület helyzetében lelki szemük felnyittatott, míg a fizikai látás szünetelt, így hallhatták az angyalok, vagy Jehovának angyalok általi szavát; a mennyben felmutatott dolgokat is látták, és néha olybá tűnt nekik, mintha egyik helyről a másikra vitettek volna, miközben test szerint maradtak, ahol voltak.  
Ebben az állapotban volt tehát János, amikor Jelenéseit megörökítette, és néha Ezékiel, Zakariás és Dániel is, akkor mondták róluk azt, hogy _látásban_ vagy _lélekben_ vannak, hisz Ezékiel a következőt említi: „_A lélek pedig felvőn engem, és vive Káldeába a foglyokhoz látásban az Isten lelke által, és felszálla előlem a látás, a melyet láttam_” (11:1; 24); arról is beszél, hogy fölemelte őt a lélek és a földrengés dörgését hallotta és más egybeket is (3:12,24); és még, hogy megragadta és fölemelve vitte a lélek ég és föld között és bevitte őt Jeruzsálembe isteni látásokban és látta az útálatosságokat ( 8:3). Ugyanígy _elragadtatásban_ vagy _lélekben_ volt, amikor látta a négy lelkes állatot, amik a Kerúbok voltak ( 1,10); és akkor is, amikor az _új földet, az új templomot és a mérőpálcás angyalt_ megpillantotta (40-48 fejezet). Az Ige szerint _Isteni látásokban_ volt (40:2), _fölemelte őt a lélek_ (43:5).  
Zakariással, akivel akkor, amikor megpillantotta a mirtuszfák között álló lovas férfiút, egy angyal volt, ugyanezek (Zak. 1:8) történtek, meg amikor a négy szarvat és utána a mérőkötelet kezében tartó férfit látta (2:1,5), Jósuát, a főpapot (4:1), a gyertyatartót és a két olajfát (4:1),a repülő könyvet és mérőedényt (5:1,6), amikor négy szekeret látott két hegy közül kijönni, és a lovakat (Zak.6:1). Ugyanezt az állapotot tapasztalta meg Dániel, amikor látta a tengerből feljövő négy fenevadat (Dán.7:1), s a kos és kecskebak küzdelmét (8:1; &lt;Károli: 8:3-7&gt;). Hogy ezek mint víziók tűntek fel előtte, azt ő maga is megerősíti, lásd. a 7:1,2,7,13 és a 8:2, ill. a 10: 1,7,8 igeverseket; és Gábriel angyalt is látomásban látta (9:21).  
Ez történt Jánossal is,  
amikor látta az ember Fiát a hét gyertyatartó között (Jel.1. fej.),  
amikor látta a mennyben lévő királyiszéket és azt, aki azon ült és a trónus körül a négy lelkes állatot (4. fej.),  
amikor látta a hét pecséttel lepecsételt könyvet (5. fej.),  
amikor látta előjönni a négy lovat a kinyitott könyvből (6. fej.),  
amikor látta a föld négy szegletén álló angyalt (7. fej.), és a málység kútjából a földre kijövő sáskákat (9. fej.),  
amikor látta a kezében a könyvecskét tartó angyalt, melyet az néki adott, hogy egye meg (10. fej.),  
amikor látta a sárkányt, és az asszonyt, akit az üldözött, és Mihálynak a sárkánnyal való viaskodását (12. fej.), majd utána a két, tengerből és földből feljövő vadállatot (13. fej.),  
amikor látta a hét angyalt a hét utolsó csapással (15., 16. fej.),  
amikor látta a veres fenevadat megülő parázna asszonyt (17.,18. fej), majd a fehér lovat és Őt, aki rajta ült (19. fej. ), aztán az új eget és új földet, azaz a mennyből leszálló új Jeruzsálemet (21, 22. fej.)  
János e dolgoknak _lélekben_ és _látásban_ mind-mind szemtanúja volt, amint azt ő maga is mondja (1:10; 4:2; 9:17;21:10); ezért, ahol csak előfordul nála _a láttam_ szó, mindenütt ez az értelme. Ebből nyilvánvaló, hogy _lélekben lenni_ annyit tesz: _látásban lenni_, és erre az ember lelki szemének megnyittatása révén kerül sor: olyankor a szellemvilág jelenségei oly tisztán ötlenek fel előtte, akár a természeti lét dolgai a testi látás során. Hosszú évek tapasztalatából bizton állíthatom, hogy ez tényleg így is van. Tanítványai is ilyen szellemi állapotban voltak, amikor az Urat feltámadása után meglátták, ezért olvasható a Lk. 24: 30,31-ben, hogy _megnyittattak az ő szemeik_. Ábrahám is ezt a helyzetet élte át, amikor a három angyalt látta és amikor beszélt is velük. Hasonlóan Hágár, Gedeon, Jósua és a többiek, Jehova angyalai láttán, és Elizeus szolgája, aki szekerekkel és tüzes szekerekkel rakott hegyet látott Elizeus körül. _„És imádkozott Elizeus és mondá: Óh, Jehova, nyisd meg az ő szemeit, hadd lásson. És megnyitá Jehova a szolga szemét és láta”_ (II. Kir.6:17)  
Ami az Igét illeti, a kijelentés nem a _szellemben_ levés állapotában vagy _látásban_ történt, hanem azt az Úr mondta a prófétáknak saját élő hangján, és sehol sem találkozunk arra való utalással, hogy a Szentlélek sugalmazására kapták volna, hanem Jehova által; lásd _Az új Jeruzsálemnek az Úrról való tanítását._(53.sz.)  
<br/>AR 37_. ”és hallék hátam megett nagy hangot \[szót\], mint egy trombitáét,”_ – ez a mennyből felfedetett Isteni Igazság nyilvánvaló átérzését jelenti.  
A _nagy szó_, amikor a mennyből hangzik, Isteni Igazságot jelent, amire rögtön rátérek; az, hogy mintegy _trombita hangjaként_’ hallatszott, azért volt, mert amikor az Isteni Igazság a mennyből száll alá, akkor az utolsó menny angyalai néha így hallják és olyankor kétségtelenül így is fogják fel, a _trombitához hasonló hang_ a megnyilvánult befogadást jelöli; a _trombita_ jelentését lentebb (397, 519. sz.) majd látni fogjuk.  
Arról, hogy a _nagy szó,_ amikor néha a mennyből hallatszik, az Isteni Igazságot jelképezi, ezek az igehelyekből tanúskodnak:  
_”Jehova szava zeng a vizek felett,…Jehova szava erős, Jehova szava fenséges. Jehova szava cédrusokat tördel,… Jehova szava tűzlángokat szór; Jehova szava megrengeti a pusztát; Jehova szava megborjaztatja a nőstény szarvasokat_ (29. Zsolt. 3-9);  
”_E földnek országai mind énekeljetek az Úrnak,...A ki…szól nagy kemény szóval”_ (68. Zsolt. 33,34);  
_”És megzendül Jehovának szava az ő serege előtt, mert felette nagy az ő tábora; mert hatalmas az ő rendeletének végrehajtója”_ (Jóel 2:11);  
_” Jehova pedig…megzendül Jeruzsálemből..”_ (Jóel 3:16)  
és mert a _szó_ az Úrtól való Isteni Igazat jelenti, azért mondta az Úr, hogy _„a juhok hallgatnak az Ő szavára,… mert ismerik az Ő hangját”_ és _„Más juhaim is vannak nékem,...azokat is elő kell hoznom. És hallgatnak majd az én szómra,...az én juhaim hallják az én szómat és én ismerem őket és követnek engem”_ (Jn. 10:3,4,16,27) és másutt:  
_”eljő az idő,…amikor a halottak hallják az Isten Fiának szavát, és akik hallgatják, élnek”_ (Jn. 5:25)  
A _szó_ itt nem más, mint az Úrnak az Ő Igéjéből való Isteni Igazsága.  
<br/>AR 38_._ _”A mely ezt mondja vala: Én vagyok az Alfa és az Omega, kezdet és vég”_ – ez azt jelenti : Aki Önmagában való és az Egyetlenegy, az elsőktől az utolsókig, Akiből minden lett, azazhogy Aki Tulajdon Mivoltában az Önmagában való és Egyedüli Szeretet, az Önmagában való és Egyedüli Bölcsesség és az Önmagában való és Egyedüli Élet, ennélfogva az Önnönmagából eredő, Sajátlagos és Egyetlen Teremtő, Megváltó és Megvilágosító, következésképpen Ő a menny, és az egyház összességében Mindennek az eredője; Aki az egyedüli Végtelen és Örökkévaló, Jehova, az Úr.  
Ahogy az fentebb (13,29. sz.) is látható, e szavakban minden benne van, s még ennél is végtelenül többet rejtenek magukban. Ugyanott azt is elmondtam, hogy a szellemvilágban minden szótag, vagy az ábécé mindegyik betűje valamely dolgot jelöl, ilyen az ottaniak beszéde és írásmódja: az Úr épp ezért írja le Önnön Isteniségét és végtelen mivoltát az _alfa_ és _ómega_ betűkkel, és ez azt jelzi, hogy az összes mennyben és az egyházban ő a Minden, s mivel a spirituális régióban mnden betű egy dolog jelentését hordozza, Dávid ezért írja meg a 119. zsoltárt az ábécé betűinek rendjében, az _alef_fel kezdve a _tau_ betűvel bezárólag, ahogy ezt a versek iniciáléja is mutatja; s bár kevésbé szembeötlően, de ugyanez áll a 111. zsoltárra is.  
.Ábrám is ezért kapta az _Ábrahám_, Szárai pedig a _Sara(h)_ (Sára) nevet: az Ábrahám és a Sára elnevezés kapcsán itt nem is rájuk, hanem az Isteniségre kell gondolni, és valóban, ezt úgy is értik: a „h” hang ugyanis, mivel puszta kilehellés (aspiráta), végtelenséget fejezi ki, erről többet lásd fentebb (10, 11. sz.) .  
<br/>AR 39_. „Amit látsz, írd meg könyvben”_ : az, hogy ezt fel kell fedni az utókor számára, nem igényel különösebb magyarázatot.  
<br/>AR 40. _”és küldd el a hét gyülekezetnek, a mely Ázsiában van,”_ -- azt jelenti : a keresztény világban mindazoknak, akik Isten Igéje igazságának fényében vannak. Hogy ez az Ázsiában lévő gyülekezeteket jelenti, lásd fentebb (10, 11.sz.)  
<br/>AR 41. ” _Efézusban, Smirnában, Pergámumban, Thiatirában, Sárdisban, Filadelfiában és Laodiczeában”_ – azt jelenti: mindenkinek annak mértékében (kell felfedni), amennyire Isten Igéjét megérteni képes.  
Hogy az Úr, és az Ő egyháza felfogásának összes stádiumát ez a hét név jelenti, az majd lentebb lesz látható. Amikor János ezt a parancsot megkapta_, szellemben_ volt, és ilyen helyzet kapcsán egyetlen olyan névvel sem találkozunk, amely ne dolgot vagy állapotot fejezne ki; ezért a János által leírtakat nem küldték el egyik szóbanforgó gyülekezetnek sem, hanem mindez ama egyházak angyalaihoz – azaz, a dolgok befogadására nyitott emberekhez - szól. Hogy Isten Igéje véges-végig szellemi dolgokat ábrázol ki minden egyes hely- és személynévvel, azt a Londonban kiadott _Arcana Caelestia_ számos helyén kimutattam- így pl. azt, mit értsünk az Ábrahám, Izsák és Jákob neveken, Izráelnek és tizenkét fiának nevén, mit takar Kánaán sok helyszínének és annak földjéhez közeli országok elnevezése, valamint Egyiptom, Szíria, Asszíria s mind a többi név.  
Ezzel a hét névvel is ugyanez a helyzet. De ha valaki szószerint kívánja venni, ám tegye, hiszen a nevek kapcsolatot eredményeznek, csak akkor fontos, hogy tudomása legyen róla, hogy az angyalok e nevek által az egyház dolgait és helyzetét érzékelik  
<br/>AR 42_. ”Megfordulék azért, hogy lássam a szót, a mely velem beszéle;”_ – ez azt az állapotbéli fordulatot ábrázolja, mely az élet jóságában lévőknél következik be az Úrhoz való megtérésük során, aszerint, hogyan fogják fel Isten Igéjének igazságát.  
János itt arról számol be, hogy a szót maga mögött hallotta (10. vers), majd, amint megfordul,hogy a _hangot meglássa,_ fordultában hét gyertyatartót pillant meg; ebből világos, hogy a hang a háta mögül szólt hozzá, és ahhoz, hogy megállapítsa, honnan ered, meg kellett fordulnia.  
Itt nyilvánvalóan egy enigmával van dolgunk: s a titok nyitja az, hogy amíg az ember az Úr felé nem irányul, amíg csak be nem látja, hogy az Úr a menny és a föld Istene, mindaddig képtelen lesz az Ő Igéjében benne rejlő igazságok felfedezésére, mert Isten mind személye, mind lényege szerint egy, Akiben hármasság van: ez az Isten pedig az Úr; a személyek hármasságát vallók viszont elsősorban az Atyát nézik, néhányan közülük a Szentlelket, ám az Úrra csak elvétve alig páran tekintenek; és hogyha mégis, akkor is úgy vélekednek az Ő Emberségéről, mintha az pusztán egy átlagos halandó humánuma lenne; és bizony, amikor az ember ezt teszi, semmiképpen sem világosodhat meg Isten Igéjéban, mert az Ige az Úr maga, Őbelőle fakad és Őróla is tanúskodik. Ezért azok, akik nem kizárólag az Úrhoz magához közelednek, Őt is, és az Ő Igéjét is mintegy fonák helyzetből látják, nem pedig maguk előtt; azazhogy arccal szembe, hanem hátuk mögött, visszásan.  
Ezt a titkot rejtik hát a ”m_egfordulék azért, hogy lássam a szót, a mely velem beszéle_; _megfordulván pedig, láték hét arany gyertyatartót és a hét gyertyatartó között hasonlót az ember Fiához_” sorok, mert a hang, amit hallott, az Ember Fiától, azazhogy az Úrtól eredt. Arra, hogy csakis Ő a mennyek országának és ennek a világnak Istene, az Úr immár kifejezetten saját szavaival oktat:  
” _Én vagyok az Alfa és az Omega, kezdet és vég, azt mondja az Úr, a ki van, és a ki vala és a ki eljövendő_,” (Jel.1:8), majd utána:  
”_Én vagyok az Alfa és az Omega, az Első és Utolsó_;” (Jel.1:11);  
majd utána:  
_”Én vagyok az Első és az Utolsó”_ (Jel.1:17; 2:8);  
Hogy az Úrtól érkező hang az Isteni Igazságot jelenti, lásd fentebb (37. sz.), valamint azt is, hogy _János_ jelképezi az egyházban azokat, akik az élet jóságában vannak (5, 6.sz). Ezek a dolgok mind azt bizonyítják, hogy a „_megfordulék azért, hogy lássam a szót, a mely velem beszéle”_ szavak fejezik ki azt az állapotbéli fordulatot, mely az élet jóságában lévőknél következik be az Úrhoz való megtérésük során, aszerint, hogyan fogják fel Isten Igéjének igazságát.  
<br/>AR 43. _„megfordulván pedig, láték hét arany gyertyatartót._” – ez az új egyházat jelenti, mely az Úrtól eredő, Ige általi megvilágosultságban lesz.  
Arról, hogy a _hét gyertyatartó_ hét egyházat jelent, lesz még szó a fejezet végén; azt pedig, hogy a hét gyülekezet ábrázolja mindazokat a keresztény világban, akik Isten Igéjének befogadása mértékében (41.sz.) vonzódnak az egyházhoz, fentebb (10. sz.) már láthattuk;  
A _hét gyertyatartó_ azért jelenti az új egyházat, mert abban, és annak középpontjában az Úr van jelen, mivel meg van írva, hogy _látott a hét gyertyatartó között hasonlót az ember Fiához_, márpedig _Emberfiának_ az Igében az Urat nevezik. A gyertyatartók, melyeket (János) megpillantott, aranyból vannak, hiszen az arany a Jónak a szimbóluma, és minden gyülekezet az igazság által alakított jóságból fakadóan lesz egyházzá; azt, hogy az arany a jóságot jelképezi, mindjárt látni fogjuk.  
A gyertyatartók nem egymáshoz közel helyezkedtek el, és kölcsönösen össze sem értek, hanem bizonyos távolságra voltak egymástól és egy kört alkottak, ahogy ez a következő fejezet részletéből is meglátszik:  
_”ezeket mondja az,… a ki jár a hét arany gyertyatartó között”_ (Jel.2:1) .  
Ama kandeláberek mécseiről említés sem történik, viszont a továbbiakban arról olvashatunk, hogy a szent Jeruzsálemnek (ami az új egyház) _„nincs szüksége a napra, sem a holdra, hogy világítsanak benne, mert… annak szövétneke a Bárány”_ ( Jel.21:23,24),  
és hasonlóképpen:  
_”nem lesz szükségük szövétnekre,…mert az Úr Isten világosítja meg őket”_ (Jel.22:5).  
Azok, akikből az Úr egyháza majdan állani fog, csak gyertyatartók, akik az Úr által fognak világolni (ezekről a II. Móz.25:31-ben, majd a végén a 37:17-24-nél, a III.Móz.24: 3,4-ben, és a IV. Móz. 8:2,3,4- nél van szó); az pedig, hogy ezek az Úr egyházát az Isteni szeretet szellemiségéből, azaz felebaráti szeretetből képviselik, a londoni kiadású _Arcana Caelestia_ 9548, 9555, 9558, 9561, 9570, és 9783-as cikkelyeinél látható, valamint alább,a 493.sz.-nál.  
A _gyertyatartó_ jelképezi az Úr által alapítandó új egyházat, Zakariásnál (4. fej.), az ábrázolja az Úr új házát, avagy az Új Templomot, amint majd a következőkből is nyilvánvalóan kitűnik_; Isten háza_ vagy _templom_ az egyház, legfelsőbb értelem szerint pedig az Úr Isteni Embersége, ahogyan Ő Maga is tanítja (a Jn.2:11-nél és másutt); de el kell mondanom, mit jelent a maga rendjében, a 4. fejezetnél az, amikor Zakariás a _gyertyatartót_ látta. Az 1-től a 7.versig terjedő rész az új egyház Úr általi, a szeretet jóságából az igazság révén történő megvilágosítását mutatja meg. A passzus _olajfái_ a szeretet jóságában bővelkedő egyházat ábrázolják; ugyancsak Zakariásnál, a 8-tól 10- ig terjedő részből, kiderül, hogy mindez az Úrnak köszönhetően van így; _Zorobábel_, akinek a házat - azaz: egyházat - kell felépítenie, itt az Urat képviseli; a 11-től 14-ig tartó versek pedig azt tárják elénk, hogy az az egyház mennyből származó igazságokat birtokol majd.  
E fejezet megfejtése a mennyen keresztül, az Úr által adatott meg nékem.  
<br/>AR 44. „ _és a hét gyertyatartó között hasonlót az ember Fiához_”: – ez az Ige szerint az Urat jelenti, Akitől ez az egyház származik.  
Az Igéből tudjuk, hogy az Úr _Isten fiának_ és _Emberfiának_ is mondta magát, az _Isten fia_ (megjelölést) Önnön Istenemberségéből következőleg értette, és az _ember Fia_ (kifejezés által) az Ige szerinti Önmagát; mindezt pedig teljesen kimutattam _Az új Jeruzsálemnek az Úrról való tanításá_ban (19-28.sz.), és ha egyszer már a dolog hiánytalan megerősítést kapott az Igéből, további bizonyítását szükségtelennek vélem. Mármost, mivel az Úr János előtt úgy jelenik meg, mint az Ige megtestesülése, ebből a szemszögből nézve mondatik _Emberfiának._ Az Úr itt Igeként láttatja önmagát, mert az új egyházról beszél, amely az Igén és annak megértésén alapul. Arról, hogy ez az eklézsia az Igéből ered és hogy éppen olyan, amilyen módon azt felfogása szerint magáévá teszi, bővebben _Az új Jeruzsálemnek a Szentírásról való tanításá_na_k_ 76-79.sz. cikkelyeiben olvashatunk.  
S mert az egyház önnön mivoltát az Úrból, az Ige révén nyeri, az ember Fia épp ezért volt látható a gyertyatartók _között_ ; ez a szó azt a legbensőbbet jelenti, melyből minden, ami a felszínen és kívül van, a maga lényege - azaz világossága vagy megértése - szerint részesül. Azt, hogy ez a mélységesség az összes külső és szélső dolgok minden éltető forrása, hogy olyan, akár a szív legbelsőbb hajlékának fénye és lángja, melynek kiáradásából minden, ami kívül és a széleken található, saját világosságát és melegét kölcsönzi, _Az Isteni Szeretetről és Bölcsességről való angyali tanítás_ című írásban is sok helyütt kimutattam. A köztességre utaló kifejezés a következő igehelyeknél is ugyanezt jelenti:  
\- És. 12:6 : _”Kiálts és örvendj, Sionnak lakosa, mert nagy közötted Izráelnek szentje!”_  
\- 74.Zsolt.:12 :_”Isten az én királyom eleitől fogva, a ki szabadításokat mível e föld közepette.”  
\-_ 48\. Zsolt.:9 : _”A te kegyelmedről elmélkedünk óh Isten a te templomodnak_ közepette._”_  
\- 82.Zsolt.:1 : _”Isten áll az Istennek gyülekezetében, ítél az istenek között”_  
Az Úr általi Isteni igazságokban lévőket mondják isteneknek, és, elvont értelemben az önmagában vett igazságok összességét:  
_”Íme én angyalt bocsátok el teelőtted…vigyázz magadra előtte,…mert az én nevem” néki közepette (_azaz), _"őbenne van”_ (II.Móz.23:20,21 &lt;Schmidt-ford.&gt;)  
Jehova neve mindennemű Isteniségnek a summája; az, hogy _néki közepette_ az angyalnál a legbelül lévőt, ennélfogva a számára egyedüli Egyetemest jelenti, az pedig, hogy valaminek a _közepe_ egyben annak _belsejét_, azaz univerzális lényegét is jelöli, a Szentírás több más helyéből is látható, még a gonoszságok vonatkozásában is (És.24:13; Jer.23:9; 10.zsolt, Jer. 9:4,5; 36. Zsolt:2; 4.zsolt:5; 62. Zsolt:5). Ezeket a verseket azért hozom fel példaként, hogy megtudhassuk: a _gyertyatartók között_ (kifejezés) jelenti azt a legbensőbb alapot, amire a keresztény közösség - minden vonatkozásával együtt – épül, mivel az egyház és az összes vele kapcsolatos dolog az Úrtól származik az Ige közvetítésével.  
Hogy _gyertyatartókon_ az új egyház értendő, arról fentebb (43.sz.) már olvashattunk.  
<br/>AR 45. _„bokáig érő ruhába öltözve”_ : ez a folyamatosan kiáradó Isteniség – azaz: Isteni Igazság.  
A ruha itt nem más, mint az Isteni Lényegnek, az Isteni Igazságnak az állandó előáramlása, mivel az Igében a földig érő ruházat (mindig) igazságokat jelent; így a mindennapos hosszú viselet az Úrnál a folytonosan kifejeződő Isteni Érvényességet hivatott megjeleníteni. Az öltözék azért jelképezi az Igében bennfoglalt igazságokat, mert a mennyben mindenki a maga jóságából fakadó igazságnak megfelelő ruhát visel; de erről már bővebben szóltam az 1758-ban napvilágot látott _Menny és pokol_ című munkában. A továbbiakban annak lehetünk tanúi, hogy szellemi értelem szerint az öltözéknek éppen ez a jelentése: ez érvényes az Úr ruhájára, amikor színeváltozása során _fehér lett, mint a fényesség_ (Mt.17:1-4; Márk 9:2-8; Lk. 2:28-36), az sem jelent mást, amikor a katonák megosztoztak öltözékén (Jn. 19:23, 24); Áron ruházata is ezt példázza és jelzi, lásd a Londonban kiadott _Arcana Caelestiát_ (9814,10.068 sz.), mely teljes részletességgel taglalja, mit ábrázol az efód (9477, 9824, 10.005. sz.), mit a palást (9825, 10.005 sz.), a hosszú ing (9826, 9942. sz.), és a süveg (9827. sz.), mivel Áron képviseli az Úr papi hivatalát.  
A ruházat jelentéséről az Igében lentebb is (166, 328. sz.) még szó esik.  
<br/>AR 46_. „mellénél aranyövvel körülövezve”_ : ez a folyamatosan kiáradó és egyben összekapcsoló Isteniség – azaz: az Isteni Jóság.  
Az aranyöv azért jelenti ezt, mert az Úr kebele, ill. melle az Ő Isteni Szeretetének felel meg, s éppen az Őt körülvevő _aranyöv_ az, mely a kisugárzó, s ugyanakkor összekötő Isteniséget ábrázolja, ami az Isteni Szeretet Isteni Jósága.  
Az arany – lásd lentebb (913. sz.) szintén a jóságot jelképezi. Ugyanúgy a derékkötő szalag vagy öv is azt a közös köteléket jelenti, amely által ezek a maga sorrendje és összefüggése szerint illeszkednek egymáshoz, mint ahogy Ésaiásnál is láthatjuk:  
_” És származik egy vesszőszál Isai törzsökéből,”… „Derekának övedzője az igazság lészen, és veséinek övedzője a hűség”_ (És. 11:1,5).  
Az Isai gyökéből eredő vesszőszál az Úr. És az, hogy Áron efódjának öve és hosszú ruhájának szegélye is az egybekapcsolódást ábrázolja, látható a Londonban kiadott _Arcana Caelestia_ 9837. és 9944. sz. cikkelyeinél. Az öv az egyház jóságát és igazságát összefűző köteléknek felel meg; azért, amikor az eklézsia Izráel fiainál porig romboltatott, Jeremiás próféta azt a parancsot kapta, hogy vásároljon magának lenövet, és illessze azt derekára, aztán rejtse azt az Eufráteszhez közeli köszikla hasadékába, majd, miután sok nap múlva kivette a rejtekből, az öv megrothadt és hasznavehetetlenné vált (Jer. 13:1-12).  
Ez annak a szimbóluma, hogy az egyház jósága immár végképp semmivé lett, igazságait pedig teljesen feldúlták. Ésaiásnál az öv ugyancsak ezt jelképezi:  
”… _és lesz az öv helyén kötél”_ (És. 3:24 &lt;Károlinál:25&gt;), és még sok egyéb igehelyen is.  
Hogy a kebel vagy emlő az Isteni szeretetet ábrázolja, egyértelmű az Igének azon részeiből, ahol név szerint ez szerepel; ugyanígy a szeretet megfeleléséből adódóan is.  
<br/>AR 47. _„Az ő feje pedig és a haja fehér vala, mint a fehér gyapjú, mint a hó” -_ ez a legelső és legutolsó dolgok szerint megnyilvánuló, Isteni Bölcsességben lakozó Isteni Szeretetet jelenti. A _fej_ az emberi élet elsődlegességét szemlélteti, márpedig az ember életében minden a szeretettel és bölcsességgel függ össze: amiért is a _fej_ egyszerre példázza a bölcsességet és szeretetet, mivel azonban nem létezik olyan szeretet, mely a bölcsességet nélkülözné, s olyan bölcsesség sem,ami a szeretetnek híján lenne, ezért a szeretet bölcsessége az, amit a _fej_ jelent., az Úr esetében pedig az Isteni Bölcsesség Isteni Szeretete; de az igebeli jelentés igazságával kapcsolatban még több látható majd lentebb (538, 568.sz.) .  
Nos, mivel a _fej_ egyszerre jelenti a maga elsődlegességében vett szeretetet és bölcsességet, a _haj_ ebből következően ennek a szeretetnek és bölcseségnek a legvégső mivoltát fejezi ki, és, merthogy hajról itt az Emberfiával - azaz igei értelem szerint az Úrral - kapcsolatosan van szó, Nála az Isteni Jóságot jelenti, ami a szeretetből fakad és az Isteni Igazságot, mely a bölcsesség folyománya, a Szentírás külső értelmének megfelelően: az Ige e külsődlegessége pedig nem más, mint a betű szerinti jelentés.  
Persze, meglehetősen paradoxnak tűnik, hogy az ember Fiának avagy az Úrnak a haja ilyen értelemben ábrázolná az Igét, ám mégis igaz: áll ez _Az új Jeruzsálemnek a Szentírásról való tanításá_ban idézett passzusokra (35, 49.sz.) is, melyekből azt is kimutattam, hogy a nazírok az izraelita egyházban az Urat az Ige végső, azaz betű szerinti tartalmában képviselték; a _nazír_ szó ugyanis hajzatot vagy fürtöt jelent a héber nyelvben, ezért rejlett Sámsonnak, aki az anyaméhtől fogva (Istennek szentelt) nazír volt, ereje a hajában; ugyanígy az Isteni igazság hatalma is az Ige betű szerinti jelentésében van; amint ez az imént említett Szentírásról való tanításból (37-49.sz.) látható; ezért volt szigorúan tilos a főpapnak és fiainak a fej borotválása, és ezért tépte szét a negyvenkét fiúgyermeket a két nősténymedve, amikor azok _kopasz_nak nevezték Elizeust.  
Elizeus, akárcsak Illés, igei vonatkozásban az Urat képviselte; a _kopasz_ (szó) az Igét jelenti annak legvégsője nélkül, ami a betű szerinti értelem, a nősténymedvék viszont épp a betű szerinti értelmet jelentik, de annak belső jelentésétől elszigetelten; azok, akik e kettőt egymástól elkülönítik, a szellemvilágban, távolról ugyan, de valóban medvéknek látszódnak; ebből pedig rögtön kiderül a gyermekek végzetének oka is.  
Ugyancsak ezért volt a fejtető megkopaszítása az abszolút gyalázat és a legmélyebb gyász jele. Amikor tehát a zsidó nép eltorzította az Ige betű szerinti értelmét, a próféta így kesergett felette:  
„_Az ő nazireusai tisztábbak valának a hónál, fehérebbek a tejnél...De most feketébb az ő ábrázatjok a koromnál, nem ismerik meg őket az utczákon…”_ (Jer. Sir.4:7,8);  
”_minden fő megkopaszult és minden váll feltört”_ (Ezek.29:18);  
_”minden orczán szégyen, és mindnyájok fején kopaszság”._ (Ezek.7:18),  
és hasonlóan az És.15:2; a Jer.48:37; és az Ámós 8:10.-ben található igeversek esetében.  
Mivel pedig Izráel fiai álnokságukkal az Ige teljes betű szerinti értelmét romba döntötték, Ezekielnek, az isteni rendelkezésnek megfelelően, azért, hogy mindezt jelképezze, éles karddal meg kellett beretválnia fejét; a szőr egyik harmad részét tűzben megégetnie, a másikat karddal apróra vagdalnia, harmadik harmadát meg a szélnek kellett odaszórnia, valami keveset kivennie, ruhája csücskébe kötnie, majd még azt is tűzbe vetnie’ ( Ezek. 5:1-4).  
Mikeásnál pedig a következőket olvashatjuk:  
_” Nyírd le, kopaszítsd meg magadat a te gyönyörűséges fiaidért! Szélesítsd meg kopaszságodat, mint a keselyű; mert rabságra vitettek el tőled!”_ (Mik.1:16)  
A _gyönyörűséges fiak_ az egyház Igéből eredő valódi igazságai. És mert Nabukodonozor, Babilon királya, azt testesítette meg, hogyan hamisította meg népe Isten Igéjét, hogyan tiporta lábbal annak összes igazságát, hajzata olyanná lett, _mint a saskeselyű tolla_ (Dán.4:33 &lt;Schmidt-ford.&gt;; 4:30&lt;Károli-ford.&gt;).  
A _hajzat_ az Ige szentségét ábrázolja; ezért mondja az Ige azt a nazíreusokról, hogy _beretva az ő fejüket ne járja, mert hajfürtjeik az Istennek szentsége az ő fejükön_,  
és ezért rendeltetett el, hogy _a főpap és fia ne borotválja a fejét, nehogy meghaljanak, és harag ne jöjjön Izráel egész házára._ (IV.Móz.6:1-21)  
Mármost, mivel a _haj_’ az Isteni Igazságot jelenti annak végső fokozatában, ami az egyházban az Ige szószerintiségében jut érvényre, ugyanezzel találkozunk Dánielnél is, amikor az idők Szentjéről ezt mondja:  
_”Nézém, míg királyi székek tétetének, és a napok eleitől fogva Szent_ \[(Antiquis Dierum) &lt;Schmidt-ford.&gt; _az öreg korú_ &lt;Károli-ford.&gt;\] _leüle, ruhája hófehér, és fejének haja, mint a tiszta gyapjú „_(Dán.7:9).  
Ez az öröktől fogva Szent az Úr, amint Mikeásnál is egyértelműen kitetszik:  
_”De te, Efratának Bethleheme, bár kicsiny vagy a Júda ezrei között: belőled származik nékem, a ki uralkodó az Izráelen; a kinek származása eleitől fogva, öröktől fogva van.”_ (et Cujus Exitus ab Antiquo, a diebus aeternitatis") (Mik.5:2),  
valamint Ésaiásnál, ahol az _örökkévalóság atyjá_nak mondatik (És.9:6).  
Ezekből a helyekből, és még sok más igeversből, melyeket előfordulásuk bőségessége miatt nem is idézek, bizonyosan tudható, hogy az Emberfiának _feje_ és _haja_, mely _fehér, mint a hó és a tiszta gyapjú_ az, amin a kezdeti és a végső Isteni szeretetet és bölcsességet értjük, és, merthogy az _Emberfia_ az Ige esetében az Urat jelenti, ebből következőleg ez a legelső és a legutolsó is: különben mi másért írná le a Jelenések Könyve az Úrnak, és Dániel könyve a napok eleitől fogva Szentnek még a haját is?  
Az, hogy a haj az Ige szószerintiségének a kiábrázolódása, egyértelműen meglátszik a spirituális világban: azok, akik semmibevették a Szentírás betű szerinti értelmét, ott kopasznak tűnnek; viszont azok, akik azt szerettettel övezték, tetszetős hajkoronát viselnek. Azért mondja az Ige, hogy olyan, _mint_ a _tiszta gyapjú_ és mint _a hó_, mert a gyapjú jelenti a legvégsőbbekben lévő jót, a hó pedig a legvégsőbbekben lévő igazságot, Ésaiásnál is (1:18). A gyapjú ugyanis a báránytól van, amin az irgalmas szeretet jóságosságát értjük, a hó pedig a vízből származik, mely a hit igazságainak felel meg.  
<br/>AR 48_. ”és a szemei olyanok, mint a tűzláng”._ - ez az Isteni Szeretet Isteni Bölcsessége. A szem az Igében az értelmi képességet jelenti, következésképpen a látás a megértést jelképezi, ami az Úrnál maga az Isteni Bölcsesség, a _tűzláng_ pedig a szellemi szeretetet , azaz a jóságosságot ábrázolja, ami az Úrnál maga az Isteni Szeretet; nos hát, mindezekért a _szeme mint a tűzláng_ (soron) az Isteni Szeretetből fakadó Isteni Bölcsességet értjük.  
A szemnek ezt az értelmet hordozó jelentése egy megfelelés, hiszen ahogy tekintetünk a természetes világosságnak köszönhetően a dolgok átfogására képes, ugyanúgy lát, a lelki fényből adódóan, maga az intellektus is.  
Az, hogy a szem az Igében a felfogást jelenti, ezekből a helyekből is kitűnik:  
_”Hozd ki a vak népet, a melynek szemei vannak, és a süketeket, a kiknek füleik vannak!”_ (És.43:8)  
_”És meghallják ama napon a siketek az írás beszédeit, és a homályból és sötétből a vakoknak szemei látni fognak.”_ (És.29:18)  
_”Akkor a vakok szemei megnyílnak, és a süketek fülei megnyittatnak”_ (És.35:5)_  
”Én teszlek pogányoknak világosságává … hogy megnyisd a vakoknak szemeit…”._ (És.42:6-7)  
Ez mind az Úrról mondatik, aki eljövetelekor kitárja majd az értelmet azoknál, akiknek az igazságról nincsen tudomásuk. A szem megnyitása ezt jelenti , ahogy a következő részek is mutatják:  
_„Kövérítsd meg e nép szívét, …, és szemeit kend be: ne lásson szemeivel”_ (És.6:9,10; Jn.12:40)  
 _„Mert rátok önté Jehova a mély álomnak lelkét, és bezárta szemeiteket, a prófétákat, és fejeiteket, a nézőket befedezte”_ (És.29:10 és 30:10)  
_”a ki …szemeit befogja, hogy gonoszt ne lásson”_ (És. 33:15)  
”Halljátok ezt,ti esztelen nép &lt;Schmidt-ford.&gt;… _kiknek szemeik vannak a látásra, de nem látnak”_ (Ezék.12:2)  
 _„Jaj a mihaszna pásztornak, a ki elhagyja a juhokat!..._Kardot &lt;Schmidt-ford.&gt; _a jobb szemére…és jobb szeme sötétre sötétedjék”_ (Zak.11:17)  
_”És ez lesz a csapás, a mellyel megcsapkod Jehova minden népet, a melyek Jeruzsálem ellen gyülekeznek:… szemeik is megsenyvednek gödreikben”_ (Zak.14:12)  
_”megverek minden lovat rettegéssel,…a népeknek pedig minden lovát vaksággal verem meg”._ (Zak.12:4). A _ló_ - szellemi értelemben - az Ige megértése (298.sz.);  
_” felelj nékem, Uram, Jehova; világosítsd meg szemeimet, hogy el ne aludjam a halálra”_ (Zsolt.13:4): - mindenki láthatja, hogy a szem itt a felfogást jelöli. Világos hát, mi az, amit az Úr ezeknél az igehelyeknél a _szem_ kapcsán ért:  
_”A test lámpása a szem. Ha azért a te szemed tiszta, a te egész tested világos lesz.  
Ha pedig a te szemed gonosz, a te egész tested sötét lesz. Ha azért a benned lévő világosság sötétség: mekkora akkor a sötétség?!”_ (Mt.6:22,23 és Lk. 11:34)  
A szem ezeknél a passzusoknál (tehát) nem valódi szemet, hanem az igazság felfogását jelöli; azért is tiltotta törvény Izrael fiainak, hogy Áron utódai közül az, aki vak, vagy bármi más fogyatkozásban szenved, áldozatot vigyen fel az Úrnak, vagy hogy a függönyhöz bemenjen (II.Móz.21:18,20), vak jószágot is tilos volt áldozatra ajánlani (III.Móz.22:22, Mal.1:8). Ebből kiderül, mi a szem jelentése az ember esetében, következésképpen az Úrnál az Ő Isteni Bölcsességét, továbbá a mindent-tudását és Gondviselését jelenti; amihez lásd a következő részeket:  
_”nyisd meg Uram szemeidet és lássad!”_ (És.37:17)  
_”És őket szemmel tartom az ő javokra, és visszahozom e földre, és megépítem …”_ (Jer. 24:6)  
_”az Úr szemmel tartja az őt félőket, az ő kegyelmében bízókat”_ (33.zsolt.18)_”Jehova az ő szent templomában…az ő szemei látják, szemöldökei megpróbálják az emberek fiait._ (11.zsolt.4)  
Mivel a kerúbok azt az Úrtól jövő védelmet és gondviselést jelképezik, mellyel az Igében rejlő szellemi értelem felett őrködik, nehogy az kárt szenvedjen, a négy lelkes állatról – azaz: a négy kerúbról – azt olvashatjuk, hogy szemekkel teljesek voltak elől és hátul, és szárnyaik is köröskörül és belül (Jel. 4:6,8),  és _hogy „egész testök és hátok, és kezeik és szárnyaik és a kerekek rakva valának szemekkel köröskörül mind a négy kerekükön”._ (Ezék. 10:12).  
A továbbiakban, ott, ahol a _tűzről_ és _lángról_ említés történik, látni fogjuk, hogy _a tűz lángja_ az Ő Isteni Szeretetét jelenti, és mert az Ige azt mondja, hogy _”szemei olyanok, mint a tűzláng”_ ez az Isteni Szeretet Isteni Bölcsességét ábrázolja. Az, hogy az Úrban az Isteni Bölcsesség Isteni Szeretete és az Isteni Szeretet Isteni Bölcsessége rejlik, melyek egymással egyaránt kölcsönös egyesülés általi egységben vannak, egy olyan misztérium, amelyre _Az Isteni Szeretetről és Bölcsességről való angyali tudományban_ (a 34-39. cikkelynél és egyebütt) már fény derült.  
<br/>49\. _”És a lábai hasonlóak valának az izzó fényű érczhez, mintha kemenczében tüzesedtek volna meg;”_ - ez az Isteni Jó természeti (oldala).  
Az Úr _lába_ jelenti az Ő természeti Isteniségét, a _tűz_ vagy az _izzás_ a Jót, az _érc_ meg a fizikálisan megnyilvánuló igazság jóságát fejezi ki, amiért is a „_lábai hasonlóak valának az izzó fényű érczhez, mintha kemenczében tüzesedtek volna meg”_ sor jelenti az Isteni Jóság természeti (vetületét).  
Az Úrnál a _láb_ e jelentése megfelelésből adódik. Benne ugyanis kiáradó mennyei, szellemi és természeti Isteniség van jelen: a mennyei Isteniséget jeleníti meg az ember Fiának _feje,_ a szellemi Isteniséget _szeme_ és _dereka_, melyet aranyöv fog át; természeti Isteniségének jelképe pedig a _láb_. És mivel e három megvan az Úrban, ezért az angyali mennyekre szintúgy érvényes: így a harmadik vagy legfelsőbb a mennyei Isteniségben van, a második vagy középső a szellemi Isteniségben található, míg az első vagy legkülsőbb menny helye a természeti Isteniség, és ugyanez igaz a földi egyházra is. Az egyetemes menny az Úr szemszögéből nézve olyan, mint egy ember, kinél a fejet az Úr mennyei Isteniségében lévők alkotják, a törzs azokból áll, akik a szellemi Isteniség (régiójában) foglalnak helyet, s a láb a természeti Isteniség berkeinek lakóiból formálódik. A három fokozat mindenkiben megtalálható, hisz mindnyájan Isten képmására és hasonlóságára lettünk teremtve; s az ember a fokok megnyílásától függően alkotja a harmadik, a második, vagy az utolsó, (azaz a legkülsőbb) menny angyalát: az, hogy ez így igaz, látható _Az Isteni Szeretetről és Bölcsességről való angyali tudományban_, nevezetesen annak harmadik részében, mely a három lépcsőfokról értekezik.  
A Londonban napvilágot látott _Arcana Caelestia_ c. munkából (2162, 4938-4952.sz.) az is kiderül, hogy a láb, a talp és a sarok az embernél a természetiségnek felel meg, és az Ige is ezt a fizikális szintet tárja elénk. A _láb_ a következő helyeken is a természeti Isteni Jóság szimbólumát képezi:  
\- Dánielnél:  
_És felemelém szemeimet, és látám, és ímé: egy férfiú, gyolcsba öltözve, és dereka ufázi arannyal övezve. És teste olyan mint a társiskő,... és szemei olyanok mint az égő szövétnekek, karjai és lábatája mint az izzó ércznek színe”_ (10:5,6),  
\- János Jelenéseinél:  
”És láték egy…angyalt az égből leszállani, …lábai mint a tűzoszlopok” (10:1),  
\- Ezékielnél:  
_” És (a kerubok) lábai egyenes lábak, és lábaik talpa mint a borjú lábának talpa, és szikráznak vala, mint a simított ércz színe.”_ ( 1:7)  
Az angyalok és a kerubok azért látszódtak ilyeneknek, mert bennük az Úr Istenisége fejeződött ki. Az Úr egyházát, mivel az a mennyek, azazhogy az Úr lába alatt helyezkedik el, Isten Igéje az Ő _lába zsámolyának_ mondja, mégpedig a következő helyeknél:  
”_A Libánon ékessége hozzád jő,… szenthelyemnek megékesítésére, hogy lábaim helyét megdicsőítsem.  
És meghajolva hozzád mennek a téged nyomorgatók fiai, és leborulnak lábad talpainál minden megútálóid.”_ (És.60:13,14)  
_”Az egek nékem ülőszékem, és a föld lábaimnak zsámolya”_ (És.66:1)  
Isten _„nem emlékezett meg lábainak zsámolyáról az ő haragja napján.”_ (Jer.Sir. 2:1)  
_Magasztaljátok Jehovát_…b_oruljatok le az ő lábainak zsámolya elé;_ (99.Zsolt.:5)  
_” Ímé, hallottunk róla Efratában”_ (Bethlehemben); _”hadd menjünk be az ő hajlékaiba, boruljunk le lábainak zsámolyához!”_ (133.zsolt.6,7)  
Ezért borultak le az Urat imádók az Ő lábához (Mt.28:9; Márk 5:22; Lk.8:41; Jn.11:32), illették csókkal, és törölték hajukkal (Lk.7:37;,38,44-46; Jn.11:2 és 12:3).  
Az Úr is azért mondta Péternek, miközben annak lábát mosta, hogy _” A ki megfürödött, nincs másra szüksége, mint a lábait megmosni, különben egészen tiszta”_ (Jn.13:10), mert a _láb_ jelenti a természetit.  
_Lábat mosni_ annyit tesz: megtisztítani természeti emberünket: mihelyt az meg lesz takarítva a szennytől, tisztává lesz a teljes ember is; ezt az _Arcana Caelestia_ és az _Új Jeruzsálem tanításai_ számos részében kimutattam.  
A természeti - s egyben a külső - ember akkor tisztul meg, ha távoltartja magát a gonoszságtól, amit szellemi vagy belső mivoltában felismer és elkerülendőnek ítél. Mármost, mivelhogy a _láb_ jeleníti meg az ember természeti oldalát, mely fürdő vagy megmosás híján mindent a fonákjára fordít, azért mondja az Úr, hogy _„ha a te lábad botránkoztat meg téged, vágd le azt: jobb néked sántán bemenned az életre, mint két lábbal vettetned a gyehennára, a megolthatatlan tűzre”_ (Márk 9:45): itt persze nem lábról, hanem a természeti emberről van szó. Ugyanezt jelenti a jó legelők maradékának összetaposása és a tiszta víz maradékának lábbal való felzavarása (Ezek.32:2 és 34:18,19; Dán. 7:7,19 és máshol).  
Mivel a Biblia az Urat mondja Emberfiának, nyilvánvaló, hogy az Ő _lába_ a természeti értelemben vett Ige; erről sokat írtam már _Az Új Jeruzsálemnek a Szentírásról való tanításában_, mint ahogy arról is, hogy az Úr azért jött e világba, hogy betöltse mindazt, ami az Ige tartalmaz, és így a legvégsőkben is teljessé tegye azt (98-100 sz.); csakhogy ez a misztérium azoknak szó, akikből majd az Új Jeruzsálem állani fog. Az Úr természeti Isteniségét jelképezi az az érckígyó is, melyet Mózes parancsára készítettek és tűztek póznára a sivatagban, hogy mindenki, akit a tüzes kígyók megmartak, arra feltekintve megmenekedhessen. (Iv.Móz. 21, 6,8,9).  
Azt, hogy ez az Úr természeti Isteniségét jelentette, és hogy az arra felnézők üdvözültek, Ő Maga tanítja János evangéliumában:  
_”a miképen felemelte Mózes a kígyót a pusztában, akképen kell az ember Fiának felemeltetnie. Hogy valaki hiszen ő benne, el ne vesszen, hanem örök élete legyen”_. (Jn. 3:14,15).  
Annak oka, hogy a kígyó ércből készült, abban keresendő, hogy az érc és a vörösréz a jóság szerinti természetit jelenti, lásd lentebb (775.sz.).  
<br/>AR 50_. ”a szava pedig olyan, mint a sok vizek zúgása”_ - ez az Isteniség természeti Igazsága.  
Azt, hogy az Úr hangja az Isteni Igazat jelenti, lásd fentebb (37.sz), a _sok vizek_ pedig az igazságokat, még pontosabban a természeti igazságokat jelképezik, amik az Igéből származó gondolatok; ez rengeteg passzusra áll, melyekből csak ezeket hozom fel példának:  
_”teljes lészen a föld az Úr ismeretével, mint a vizek a tengert beborítják”_. (És.11:9);  
_„örömmel merítetek vizet a szabadító kútfejéből”_ (És.12:3);

_”A ki igazságban jár és egyenesen beszél…kenyerét megkapja, vize el nem fogy”_. (És.33:15,16);  
 _„A nyomorultak és szegények keresnek vizet, de nincs, nyelvök a szomjúságban elepedt… kopasz hegyeken folyókat nyitok és a rónák közepén forrásokat; a pusztát vizek tavává teszem és az aszú földet vizeknek forrásivá…hogy lássák, megtudják, eszökbe vegyék és megértsék mindnyájan”_ (És.41:17,18,20)  
_” Mert vizet öntök a szomjúhozóra, és folyóvizeket a szárazra; kiöntöm lelkemet „._ (És.44:3)  
_” feltámad a setétségben világosságod…és olyan leszel, mint a megöntözött kert, és mint vízforrás, a melynek vize el nem fogy._ (És.58-10,11)  
_”kettős gonoszságot követett el az én népem: Elhagytak engem, az élő vizek forrását, hogy kútakat ássanak magoknak, a melyek nem tartják a vizet.”_ (Jer.2:13)  
_”Fejedelmeik is kiküldik gyermekeiket vízért: elmennek a kútakig, nem találnak vizet; visszatérnek üres edényekkel „_(Jer.14:3)  
_”elhagyták az élő vizeknek kútfejét, Jehovát!”_ (Jer.17:13)  
_” Siralommal jőnek és imádkozva hozom őket, vezetem őket a vizek folyásai mellett egyenes úton”_ (Jer.31:9)  
_”eltöröm a kenyérnek botját…és vizöket mértékkel és ájulással iszszák…azért, hogy…megrothadjanak az ő étkökben”_ (Ezek.4:16,17;12:18,19; És.2:14)  
 _„Ímé, napok jőnek,…és éhséget bocsátok e földre; nem kenyér után való éhséget, sem víz után való szomjúságot, hanem Jehova beszédének hallgatása után; és vándorolni fognak tengertől tengerig…és futkosnak, hogy keressék az Úrnak beszédét, de nem találják meg.  Azon a napon elepednek a deli szűzek, meg az ifjak is, a szomjúság miatt!”_ (Ámos 8:11-13)  
 _„És e napon lesz, hogy élő vizek jőnek ki Jeruzsálemből,”._ (Zak.14:8)  
_„Jehova az én pásztorom…csendes vizekhez terelget engem”._ (23.Zsolt.1,2)  
 _„Nem szomjaznak...kősziklából vizet fakaszt nékik, és meghasítja a sziklát és víz ömöl belőle.”_ (És.48:21)  
 _„Isten!... jó reggel kereslek téged; téged szomjúhoz lelkem, téged sóvárog testem a kiaszott, elepedt földön, a melynek nincs vize”;_ (Zsolt.63:2)  
_”Kibocsátja szavát…megindítja szelét s vizek folydogálnak.”_ (Zsolt.147:18,19)  
_”Dicsérjétek Jehovát egeknek egei, és ti vizek, a melyek az ég felett vagytok!”_ (Zsolt.148:4)  
 A Jákob kútjánál ülő Jézus így szólt a samáriabeli asszonyhoz_: ”Mindaz, a ki ebből a vízből iszik, ismét megszomjúhozik: Valaki pedig abból a vízből iszik, a melyet én adok néki, soha örökké meg nem szomjúhozik; hanem az a víz, a melyet én adok néki, örök életre buzgó víznek kútfeje lesz ő benne”._ (Jn.4:7-15)  
 _„felálla Jézus és kiálta, mondván: Ha valaki szomjúhozik, jőjjön én hozzám, és igyék. A ki hisz én bennem, a mint az írás mondotta, élő víznek folyamai ömlenek annak belsejéből.”_ (Jn.7:37,38)  
_” a szomjazónak adok az élet vizének forrásából ingyen”._ (Jel.21:6)  
” _És megmutatá nékem az élet vizének tiszta folyóját, a mely…az Istennek és a Báránynak királyiszékéből jővén ki”_ (Jel.22:1)  
 _„És a Lélek és a menyasszony ezt mondják: Jövel! És a ki hallja, a ki szomjúhozik, jőjjön el; és a ki akarja, vegye az élet vizét ingyen”._ (Jel.22:17)  
Vizen e helyütt az igazságok értendők, amiből az következik, hogy a _sok vizek zúgása_ az Úr Isteni Igazságát jelenti az Igében, és hasonlóan ezeknél a helyeknél is: ”_És ímé, Izráel Istenének dicsősége jő vala napkelet felől, és_ szavának _zúgása, mint nagy víz zúgása, és a föld világos vala az ő dicsőségétől”_. (Ezek.43:2, &lt;Schmidt-ford.&gt;)  
_”És hallék szózatot az égből, mint sok vizeknek zúgását_ „(Jel.14:2)  
 _„Jehova szava zeng a vizek fölött,…Jehova ott van a nagy vizek felett.”_ (Zsolt.29:3)  
Ha tudjuk, hogy a _vizek_ (szó) az Igében a természeti emberben meglévő igazságokat jelöli, abból már kiderül, mit ábrázolt ki a rituális mosakodás az izraelita egyházban, valamint az is, mi a vízzel való keresztség jelentése és mit fejeznek ki az Úrnak e szavai János evangéliumában:  
_Ha valaki nem születik víztől és Lélektől, nem mehet be az Isten országába”._ (Jn.3:5) _Víztől,_ annyit tesz, igazságok által, míg a _Lélektől_ (kitétel) az ezeknek megfelelő életvitelt jelenti. Azt, hogy a _vizek_ ellentétes értelemben, hamisságokat is jelenthetnek, a következőkben még látni fogjuk.  
<br/>AR 51. _” Vala pedig a jobb kezében hét csillag.”_ - ez a Szentírásban meglévő mindazon jó és igaz tudás összességét jelenti, melyet az Igéből merítve birtokolnak a mennyek angyalai és az Egyházhoz kapcsolódó emberek.  
Amikor az angyalok a mennyek alatt járnak, az ilyen ideák úgy ábrázolódnak ki, mint megannyi, őket körülvevő parányi csillag; hasonlóképpen vannak jelen azok körül a szellemek körül is, akik földi életük során az Igéból maguknak jó és igaz ismereteket, vagy az élettel és a tanítással összefüggő igazságokat szereztek. Ha valaki az Ige valódi igazságait tudhatja magáénak, annál az ismeretek állócsillagoknak látszódnak, míg a talmi igazságok birtoklói esetében úgy tűnik, hogy változtatják a helyüket. Ezekről az apró, valamint ama mennyboltozaton feltűnő többi csillagokról rengeteg csodálatos dolgot mondhatnék, ám jelen munkának nem ez a célja.  
Csillagokon tehát az Igéből származó jó és igaz ismereteket értjük; és merthogy az _Emberfia jobbkezében tartotta azokat_, ez azt jelenti, hogy csakis az Úrtól, az Ige által létezhetnek; fentebb (10.sz.) már láthattuk, hogy a _hét_ a mindenséget tárja elénk.  
Az Igéből származó jó és igaz tudásának csillagként való megjelenítése ezekből a passzusokból is szembeötlik:  
_” a földet pusztasággá teszem…az ég csillagai és csillagzatai nem ragyogtatják fényöket...”_ (És.13:9,10). A pusztasággá lett _föld_ az Egyház, melyben már többé nem nyilvánul meg a jónak és az igaznak az ismerete.  
_” …beborítom az eget, s csillagait besötétítem…minden világító testet megsötétítek miattad az égen, és bocsátok sötétséget földedre„_ (Ezek.32:7,8).  
A _föld feletti sötétség_ az Egyházban uralkodó hazug eszméket jelenti.  
_” a nap és hold elsötétednek, a csillagok is bevonják fényöket.”_ (Jóel 2:10; 3:15)  
_” Mindjárt pedig ama napok nyomorúságai után a nap elsötétedik, és a hold nem fénylik, és a csillagok az égről lehullanak „_ (Mt.24:29; Márk 13:24)  
_” És az ég csillagai a földre hullának, miképen a fügefa hullatja éretlen gyümölcseit „_ (Jel.6:13)  
_” egy csillag esett le az égről a földre „_ (Jel.9:1).  
Az égről lehulló csillagok nem égitestek, hanem a megsemmisült jó és igaz ismeretek; abból pedig, hogy _a sárkány levetette az ég csillagainak egyharmadát_ (Jel.12:4), majd hogy ’a kecskebak a csillagokat a földre vetette és megtapodta’ (Dán.8:9-11), ez méginkább kitűnik. Ezért beszél Dániel könyvének következő (12.) sora arról, hogy _„az igazság a földre levettetett”_.  
A jó és igaz ismereteket a további igehelyek is csillagokként láttatják:  
_” Jehova elrendeli a csillagok számát, és mindnyájokat nevéről nevezi.„_ (147.Zsolt.:4)  
_” dicsérjétek Jehovát mind: fényes csillagai!„_ (148.Zsolt.3)  
_”  Az égből harczoltak, A csillagok az ő helyökből vívtak Siserával!_ (Bír.5:20)  
Mindebből világos, mit is jelentenek Dánielnél ezek a sorok:  
_” Az értelmesek pedig fénylenek, mint az égnek fényessége; és a kik sokakat az igazságra visznek, miként a csillagok örökkön örökké_”. (Dán.12:3).  
Az értelmesek az igazságban lévők, azok meg, akik erre az igazságra visznek sokakat, a jóságban járók.  
<br/>AR 52_. „…és a szájából kétélű éles kard jő vala ki” –_ ez azt jelenti,hogy az Úr az Igével, az abból származó tanítás segítségével a hamisságot szertefoszlatja.  
Isten Igéje gyakran tesz említést _szablyáról, tőrről, kardról_, ami az álnokság ellen küzdő és az arra végső csapást mérő igazságot, de az ellentétes értelem szerinti, az igazsággal hadilábon álló ármányt is szimbolizálja. Ezért a _fegyverek_ is olyan eszközöknek felelnek meg, amelyek e harc során bevetésre kerülnek, mert az Igében a _háború_ az igazságnak a hamissággal, és a hamisságnak az igazsággal szembeni szellemi hadviselését jelenti. Egyértelmű, hogy a _kétélű éles kard_ a valótlanságok szövevényének az Úr általi megsemmisítését jelképezi, hiszen az _szájából kijövőnek_ látszott, és az Úr szájából eredni, annyit tesz: az Igéből eredni, mert ez az Ő ajkának beszéde, és mivel tanításon az Ige értendő, annak megjelenítésére is sor kerül: _kétélű éles kard_nak mondatik, mert szíven-lelken áthatol. Hogy szemléltessem e jelentést, mely szerint a kard a koholmányoknak az Úrtól való, Ige általi szétszóratásnak felel meg, következzen néhány, fegyvert említő igerész :  
_” Fegyver lesz…Babilon lakóin és az ő fejedelmein és az ő bölcsein… fegyver lesz az ő szemfényvesztőin, és megháborodnak; fegyver lesz az ő vitézein, és elijednek;  Fegyver lesz az ő lovain és szekerein_…_fegyver lesz az ő kincsein, és elprédáltatnak. Szárazság lesz az ő vizein, és kiszáradnak_” (Jer. 50:35-38 ).  
Ezek a dolgok Babilonra vonatkoznak, s így azokat jelentik, akik eltorzítják és megszentségtelenítik az Igét - az elborult elméjű _szemfényvesztők,_ a fegyver alatt lévő _lovak és szekerek,_ és az eltékozolt _kincsek_ az ő félrevezető tanításaikat láttatják, azok pedig, akiknek vizein _szárazság lesz és kiszáradnak,_ az igazságokat ábrázolják, amivel fentebb (50.sz.) már találkozhattunk.  
_„prófétálj és mondjad:…fegyver, fegyver! megélesített és meg is fényesített!...hogy öldököljön, megélesíttetett, hogy legyen villámlása, megfényesíttetett. És adta azt megfényesítésre, hogy marokba fogják; megélesíttetett az a kard s megfényesíttetett, hogy adják a megölőnek kezébe. kettős lesz a kard, most harmadszor; öldöklő kard az, a nagy öldöklő kard körüljárja őket. Hogy elolvadjon a szív és sokan elhulljanak:…öldöklésre kifényesíttetett!”_ (Ezek. 21:9-15, 19,20):  
A _kard_ itt az Egyház igazságainak megsemmisítését is jelenti.  
_”Mert Jehova tűzzel ítél és kardjával minden testet, és sokan lesznek az Úrtól megöltek”._ (És.66:16):  
_Jehovától megölteknek_ itt és másutt az Igében azokat mondják, akiket a hamisság veszejt el.  
”_A pusztában levő minden magaslatra pusztítók érkeznek, mert_ _Jehova fegyvere_ _emészt a föld egyik szélétől a föld másik széléig”_. (Jer.12:12)  
_” Életünk veszélyeztetésével szerezzük kenyerünket a pusztában levő fegyver miatt.”_ (Jer.Sir.5:9)  
_”Jaj a mihaszna pásztornak, a ki elhagyja a juhokat! Fegyver a karjára és jobb szemére.”_ (Zak.11:17).  
A _fegyver a pásztor jobb szemén_ értelmüknek a tévelygését jelenti.  
_” …tűzokádók között fekszem; emberek között, a kiknek…nyelvök …éles szablya.”_ (Zsolt. 57:4).  
_” Ímé, szájokkal csácsognak, ajkaikon szablyák vannak.„_ (Zsolt. 59:8)  
” _a gonosztevők..megélesítik nyelvöket, mint a szablyát_.” (Zsolt. 64:3,4)  
Ugyanezt jelenti a _fegyver_ a többi helyen is, mint pl. Ésaiásnál a 13:13, 15; 21:14-15; 27:1; 31:7-8 passzusoknál; Jeremiásnál a 2:30; 5:12; 11:22; 14:13-18 sorokban; és Ezekielnél a. 7:15 és a 32:10-12. részeknél.  
A fegyver jelentését az Úr szemszögéből pedig a következő helyek mutatják meg:  
_”Ne gondoljátok, hogy azért jöttem, hogy békességet bocsássak e földre; nem azért jöttem, hogy békességet bocsássak, hanem hogy fegyvert.„_ Mt.10:34)  
_”Monda azért nékik:…a kinek nincs erszénye és tarisznyája, adja el felső ruháját, és vegyen szablyát…Azok pedig mondának: Uram, ímé van itt két szablya. Ő pedig monda: Elég.„_ (Lk.22:36,38)  
”_a kik fegyvert fognak, fegyverrel kell veszniök.„_ (Mt.26:51-52)  
Az idők végezetéről azt mondta Jézus, hogy _„ elhullanak fegyvernek éle által, és fogva vitetnek minden pogányok közé; és Jeruzsálem megtapodtatik „_(Lk.21:24)  
Az idők beteljesedése itt az egyház utolsó idejét; a _fegyver_ ebben az esetben az igazságot legyőző álnokságot, a _pogány_ pedig a gonoszságot jelképezi; a megtapodott _Jeruzsálem_ az egyháznak felel meg. Mindebből tehát az következik, hogy az Emberfia szájából kijövő éles kard az összes hamisság szétzúzását jelenti, amit az Úr az Ige eszközével fog majd megcselekedni. Így a Jelenésekben ’a veres lovon ülőnek adaték egy nagy kard’ (Jel.6:4), _”a fehér lovon ülőnek szájából éles kard jő vala ki, hogy azzal verje a pogányokat;…A többiek pedig megöletének a lovon ülőnek kardjával, a mely az ő szájából jő vala ki”_ (Jel 19:15, 21).  
A fehér lovon ülő az Úr, az Ige értelmének megfelően, amiről az világosan szól a 13. és 16. verssorokban.  
Dávidnál ugyanezzel találkozunk, amikor az Úrról beszél:  
_”Kösd derekadra kardodat vitéz! Dicsőségedet és ékességedet. És ékességedben haladj diadallal az igazságért…nyilaid élesek”_ (Zsolt.45:4-6).  
És másutt:  
_„Vígadozzanak a szentek;  Isten-dicsőítés legyen torkukban, kétélű fegyver kezeikben”_ (Zsolt. 149:5-6).  
És Ésaiásnál:  
_”Jehova hasonlóvá tevé számat az éles kardhoz”_ (És.49:2)  
<br/>AR 53. _„és az ő orczája, mint a nap a mikor fénylik az ő erejében”_ - ez az Isteni Szeretet és Isteni Bölcsesség, ami Ő Maga, és ami Tőle Magától ered.  
_Jehova_, vagy az Úr _orcája_ az Ő Isteniségének leglényegét jelenti, ami az Isteni Szeretet, és az Isteni Bölcsesség - azaz ő Maga; ezt mindjárt látni fogjuk a lenti kifejtésben, ahol Isten arcáról szó lesz; _az ő erejében fénylő nap_ sor szintén ugyanezt jelzi. Arról, hogy az Urat az angyalok úgy látják, mint napot és hogy az Ő Isteni Szeretete az Ő Isteni Bölcsességével egyet tesz, az 1758-ban kiadott _Menny és pokol_ (116-125.sz), valamint _Az Isteni Szeretetről és Bölcsességről való angyali tudomány_ c munkában (83-172.sz.) olvashatunk. Így nincs más hátra, mint megerősíteni az Igéből vett idézetekkel, hogy a _nap_, mikor az Úrral kapcsolatosan említi az Írás, az Ő Sajátlagos Isteni Szeretetét, egyszersmind Bölcsességét is jelenti; amint az az itt következő helyekből is bizonyosan tudható:  
”_a holdnak fénye olyan lesz, mint a napnak fénye, és a napnak fénye hétszer nagyobb lesz, olyan, mint hét napnak napfénye; ama napon …!_„ (És.30:25,26)  
_Ama nap_ az Úr eljövetele, amikor a régi egyház lehanyatlik, az új pedig létrejön; a _holdnak fénye_ a jóságosságból megszülető hit, és _a napnak fénye_ akkor az Úrtól származó szeretetből fakadó értelem és bölcsesség.  
_” Napod nem megy többé alá, és holdad sem fogy el, mert Jehova lesz néked örök világosságod, és gyászod napjainak vége szakad „ (És.60:20)_  
Az alá nem hanyatló nap az Úrtól eredő szeretet és bölcsesség.  
_” Izráelnek kősziklája mondá nékem:… olyan az, mint a reggeli világosság, mikor a nap feljő,… „_ (2.Sám.23:3,4)  
_Izráelnek kősziklája_ az Úr.  
_”…az ő királyi széke olyan előttem, mint a nap„_ (Zsolt.89:37,38).  
Ez Dávidról mondatik, ám Dávidon itt tulajdonképpen az Urat értjük.  
_” Féljenek téged, a míg a nap áll és a meddig a hold fénylik, nemzedékről nemzedékre_.” _” Virágozzék az ő idejében az igaz és a béke teljessége, a míg nem lesz a hold.”_ _” Tartson neve mindörökké; viruljon neve, míg a nap lesz; vele áldják magokat mind a nemzetek.”_ (Zsolt.72:5,7,17)  
Ez is az Úrra vonatkozik. És mert az Úr a mennyben az angyalok előtt napként látható, ezért _”elváltozék előttök, és az ő orczája ragyog vala, mint a nap, ruhája pedig fehér lőn, mint a fényesség.”_ (Mt.17:1,2)  
Az égből leszálló erős angyalról azt mondja az Ige, hogy „_orczája olyan vala, mint a nap”_ és „_felhőbe vala öltözve”_ (Jel.10:1)  
Olvashatunk még a _napba felöltözött asszonyról_ is (Jel.12:1)  
A _nap_ ez esetben is az Úrtól származó szeretet és bölcsesség; az _asszony_ itt azt az új egyházat jeleníti meg, amely az Új Jeruzsálem nevet viseli.  
Minthogy az Urat szeretet és bölcsesség tekintetében a _nap_ ábrázolja, az alábbi részeknél is nyilvánvaló e szó jelentése:  
_” Ímé az Úrnak napja jő kegyetlen búsulással és felgerjedt haraggal, hogy a földet pusztasággá tegye, és annak bűnöseit elveszesse arról.  
Mert az ég csillagai és csillagzatai nem ragyogtatják fényöket, sötét lesz a nap támadásakor, és a hold fényét nem tündökölteti.”_ (És.13:9-11, lásd szintén a 25:21,23 sz. passzust)  
_” És mikor eloltalak, beborítom az eget, s csillagait besötétítem, a napot felhőbe borítom, és a hold nem fényeskedik fényével…és bocsátok sötétséget földedre.”_ (Ezek.32:7,8)  
_” A nap sötétséggé válik, a hold pedig vérré, minekelőtte eljő Jehovának nagy és rettenetes napja.”_ (Jóel 2:31)  
_”…közel van az Úrnak napja az ítélet völgyében!  A nap és hold elsötétednek; a csillagok bevonják fényöket.„_ (Joel 3:14,15)  
”_A negyedik angyal is trombitált, és megvereték a napnak harmadrésze, és a holdnak harmadrésze, és a csillagoknak harmadrésze; hogy... a nap az ő harmadrészében ne fényljék”_ (Jel.8:12)  
_”a nap feketévé lőn mint a szőrzsák, és a hold egészen olyan lőn, mint a vér;”_ (Jel.6:12)  
_” meghomályosodék a nap…a kút füstje miatt..”_ (Jel.9:2)  
Ehelyütt az égitestet nem úgy kell érteni, mint a világ napját, hanem az angyali menny napjaként, ami az Úr Isteni Szeretete és Isteni Bölcsessége; ez az, ami _elhomályosul, elsötétül, elfedetik és feketévé lesz,_ amikor az embereknél hamisság és gonoszság van jelen. Mindebből nyilvánvaló, hogy az Úr erre utalt, amikor az idők végezetéről –azaz a (régi) egyház utolsó idejéről - így beszél:  
_” Mindjárt pedig ama napok nyomorúságai után a nap elsötétedik, és a hold nem fénylik, és a csillagok az égről lehullanak.”_ (Mt.24:29; Márk 13:24,25).  
A továbbiakban pedig szintén:  
 _„a nap lemegy a próféták felett, és elsötétül rajtok a nappal.”_ (Mik.3:5-6)  
_” És lészen azon a napon, azt mondja az Úr Isten: Lenyugtatom a napot délben, és besötétítem a földet fényes nappal.”_ (Ámos 8:9)  
_”… a ki hét fiút szűl; kileheli lelkét; lehanyatlik az ő napja, mikor még nappal volna”_ (Jer.15:9)  
Ez a zsidó egyházról szól, mely _kileheli lelkét_, azazhogy megsemmisül; _lehanyatlik az ő napja_, azaz nincs meg benne többé sem a szeretet, sem a jóságosság könyörülete. Az, ami Józsué könyvében szerepel, hogy „_a nap megállt Gibeonban, és vesztegle a hold is_ „ (10:12,13), megtörtént dolog látszatát kelti ugyan, de valójában egy jövendölés, hiszen a próféciákat tartalmazó Jásár könyvéből származik; a szöveg ugyanis így folytatódik: „ _Avagy nincsen-é ez megírva a Jásár könyvében?”_ (13.sz.).  
Habakukk szintén beszél ilyesmiről:  
_”megrendülnek a hegyek…a nap és hold megállnak helyökön.”_ (3:10,11)  
_” Napod nem megy többé alá, és holdad sem fogy el”_ , mondja Ésaiás (60:20), hiszen a nap és a hold megállítása a világegyetem megsemmisítését jelentené.  
A régmúlt korok emberei azért is fordították arcukat imádkozás közben napkeletnek, mert a nap az Urat jelenti az Isteni Szeretet és Bölcsesség szerint; szentélyeiket is azért építették ennek megfelelően; s e szokás napjainkban is továbbél. A tény, hogy ezek az igehelyek nem a természeti napra vonatkoznak, nyilvánvaló már abból is, hogy a nap és hold kultuszát igencsak visszataszítónak és istenkáromlónak tartották (lásd a IV.Móz.25:1-4; V.Móz.4:19 és 17:3,5; Jer.7:1-2 és 43:10,13 és 44:17-19,25; Ezek.8:16); ugyanis a ’világ napja’ az önimádatot és az ember saját értelmének felmagasztalását jelenti, márpedig az egó szeretete átlósan ellentétes az Isteni Szeretettel, míg az önnön intellektus dicsőítése az Isteni Bölcsességgel áll szemben; az árnyékvilág napját bálványozni azt is jelenti, hogy a természetet fogadjuk el teremtőnek, önnön előrelátásunkat pedig mindenhatónak ismerjük el, ami Istennek és az Ő Gondviselésének a tagadását foglalja magában.  
<br/>AR 54.  _„Mikor pedig láttam őt, leesém az ő lábaihoz, mint egy holt.”_ – ennek értelme az, hogy az ember az Úrnak e sajátlagos jelenléte miatt kilép önnön létezéséből. Tulajdon életünkben ugyanis nem vagyunk képesek arra, hogy elhordozzuk az Úr nyílt, önmagában vett mivoltát, és Igéjének legbensőbb velejében rejlő milyenségét sem, mert az Ő Isteni Szeretete épp olyan, mint a nap, melynek közvetlen közelségét elviselni senki sem bírja, hiszen az elemésztené tüzével.  
Mikor arról olvasunk, hogy _eleven ember nem láthatja az Istent, élvén_ (II.Móz.33:20; Bír.13:22), az épp erre vonatkozik. És mivelhogy ténylegesen ez a helyzet, az Úr a mennyben az angyaloktól bizonyos távolságra lévő napként látható, ahogy a világi nap is messzire van az emberektől; mégpedig azért, mert napként az Úr Önmagában Létezőként van jelen. De mégis mérsékeli és enyhíti tulajdon Isteniségét, hogy az ember képes legyen az Ő jelenlétének kiállására, ezt pedig az elfátyolozódás eszközével cselekszi. Így tett akkor is, amikor az Igéből Önmagát sokaknak kinyilvánította; sőt, épp eme önleplezés által van jelen minden Őt tisztelő embernél, ahogy Maga is kimondja Jánosnál: _” A ki ismeri az én parancsolataimat és megtartja azokat…ahhoz megyünk, és annál lakozunk”_ (Jn.14:21,23), mint ahogy azt is, hogy ’maradjanak Őbenne és Ő is őbennük marad majd’ (Jn.15:4,5). Ebből már érthető, miért borult János, teljes dicsőségében pillantván meg Őt, holtként az Úr lábához, és az is, hogy miért nyomta el a három tanítványt az álom és borította be felhő, amikor az Urat az ő fenségességében meglátták. (Lk.9:32,34).  
<br/>AR 55_. ”És reám veté az ő jobbkezét,”_ - ez a Tőle akkor befogadott életet jelenti.  
Az Úr azért _vetette rá a jobbkezét_, mert a kéz érintése révén összeköttetés jön létre; az elme, s általa a test élete a karon át a kézbe áramlik. Ennek okából ért hozzá az Úr azokhoz, akiket az életbe visszahozott és meggyógyított (Márk1:31, 41; 7:32-33; 8:22-26; 10:13, 16; Lk. 5:12-13; 7:14; 18:15; 22:51); ugyanúgy a tanítványokhoz is, akik, miután színeváltozásában meglátták őt, arcra borultak (Mt17:6,7).  
Mindennek ez az eredete, mert az Úrnak az emberrel való együttlakozása hozzákapcsolódást – összeérés általi csatlakozást - jelent; az ilyen érintkezés pedig egyre erőteljesebb és tartalmasabb, az ember Úr iránti szeretete mértékében, ami annyit tesz, hogy az Ő parancsolatait megtartja.  
Ebből a néhány dologból kiviláglik: az Úr kézrátétele azt jelképezi, amikor Önnön életét a másikba átáramoltatja.

AR 56. _”mondván nékem: Ne félj,”_ – a megelevenedést jelenti, és a velejáró, legmélyebb alázatból fakadó imádatot.  
Hogy ez az életre való feltámadás, az az előzményekből (55.sz.) következik, és hogy a legmélyebb alázatból fakadó imádat, az szintén magától értődik, hisz (János) az Úr lábához hullott; s mivel egyből, amint felocsúdott, szent félelem szállta meg, az Úr így szólt hozzá: _„ne félj”.  
_Az elme bensőjét néha megremegtető, és néha borzongással kísért szent félelem akkor járja át az embert, amikor tulajdon létének helyére az Úrtól való élet áramlik be.  
Saját életünk folyamán önnön énünkből figyelmezünk az Úrra, de a Tőle kapott élet azt jelenti, hogy az ember az Úrból, ám mégis mintegy önmagából tekint az Úrra, amikor ilyen létben van, azt látja, hogy ő maga nem más, mint az Úr maga. Dániel is ilyen szent rettegésben volt, amikor meglátta a gyolcsba öltözött, ufázi arannyal övezett derekú férfiút, kinek _„teste olyan volt, mint a társiskő, és orczája olyan mint a villám, és szemei olyanok mint az égő szövétnekek, karjai és lábatája mint az izzó ércznek színe”_, s kinek láttára Dánielt is elhagyta életereje, de egy kéz megérintette őt, és egy hang azt mondta_: ”ne félj, Dániel”_ (Dán.10:5,12) .  
Péterrel, Jakabbal és Jánossal is ilyesmi történt az Úr színeváltozásakor, amikor látták, hogy _„az ő orczája ragyog vala, mint a nap, ruhája pedig fehér lőn, mint a fényesség.” ;_ ők is _„arczra esének és igen megrémülének, Jézus pedig hozzájok menvén, illeté őket, és monda: Keljetek fel és ne féljetek!”_ (Mt.17:2,6,7).  
Az asszonyoknak is, akik a sírnál meglátták Őt, azt mondta az Úr: _„Ne féljetek”_ (Mt. 28:10).  
Az angyal is, kinek _„tekintete olyan volt, mint a villámlás, és a ruhája fehér, mint a hó …megszólalván, monda az asszonyoknak: Ti ne féljetek…”._ (Mt. 28:3-5).  
Zakariásnak szintén azt mondta az angyal_: ”Ne félj!”_ (Lk 1:12,13), Máriához ugyancsak (Lk.1:30) így szólt. _„Ne félj!”_  
Amikor _„ az Úrnak angyala a pásztorokhoz jöve, és az Úrnak dicsősége körülvevé őket:… monda az angyal nékik: Ne féljetek”_ (Lk.2:9,10)  
Szent félelem lett úrrá Simonon is a csodálatos halfogás miatt, ezért így szólt_: „Eredj el én tőlem, mert én bűnös ember vagyok, Uram! És monda Simonnak Jézus: Ne félj”._ (Lk.5:8-10 ).  
A többi megfelelő helyre is ez érvényes. Mindezeket azért idéztem, hogy tudható legyen, miért biztatta az Úr Jánost, hogy ne féljen, és hogy ez a megújult életet, egyszersmind a legmélyebb alázatból fakadó imádatot jelenti.  
<br/>57_. ”én vagyok az Első és az Utolsó”_ – azt, hogy Ő az Örökkévaló és Végtelen, azazhogy az Egyetlen Isten, már kifejtettem fentebb (13.sz).  
<br/>AR 58_. ”És az Élő;”_ – azt jelenti, Aki Maga az Élet, és az Egyedüli, Aki által (egyáltalán) élet van.  
Jehova az Ószövetségben az Életnek és az egyedül Élőnek nevezi Önmagát, mert csakis Ő él Önmagában, mert Ő a Magában létező Szeretet és a Magában létező Bölcsesség, és az életet ezek jelentik. Azt, hogy csak egyetlenegy élet van - Isten, az emberek és angyalok pedig a tőle eredő élet befogadói, sok helyen megmutattam már _Az Isteni Szeretetről és Bölcsességről való angyali tudo mányban_. Jehova önmagát Életnek és Élőnek nevezi (És. 38:18-19; Jer. 5:2; 12:16; 16:14-15; 23:7-8; 46:18; Ezék. 5:11).  
Az Úr is Élet, Istenembersége tekintetében, mert Ő és az Atya egyek, ahogy ki is mondja : „ _a miként az Atyának élete van önmagában, akként adta a Fiúnak is, hogy élete legyen önmagában”_ Jn.5:26)  
Jézus azt mondta_: „Én vagyok a feltámadás és az élet”_ (Jn.11:25)  
Valamint azt is, hogy_: „Én vagyok az út, az igazság és az élet”_ (Jn.14:6)  
_Kezdetben vala az Ige, és az Ige vala az Istennél, és…Ő benne vala az élet, és az élet vala az emberek világossága …És az Ige testté lett ”_ (Jn..1:1-4,14))  
Mert az Úr az egyedüli Élet, ebből következik, hogy mindennemű élet Belőle magából származik; ezért mondja azt, _hogy „mert én élek, ti is élni fogtok_.” (Jn.14:19)  
<br/>AR 59_. ”pedig halott valék_, „- ez azt jelenti, hogy semmibevették Őt, és emberi Isteniségét nem ismerték el.  
A _halott valék_ (mondat) nem a kereszthalálra, hanem a figyelmen kívül hagyásra vonatkozik, és ha az Egyház nem gondol az Ő emberi Isteniségével, az akkor az embereknél is holttá lesz. Mert az Ő örökkévalóságból eredő Isteniségét elismerik ugyan, aminthogy az maga Jehova, ámde emberi Isteniségére már ügyet sem vetnek, jóllehet Benne az Isteni és az emberi elem egyaránt úgy van meg, mint test és lélek, és ily módon nem kettőt, hanem egyet, sőt, egyetlen személyt alkot, az egyetemes keresztény világban elfogadott hitvallás szerint, mely Athanasiusról neveztetett el; amikor tehát elszigetelik Isteniségét emberségétől, tagadván annak Isteni mivoltát, miközben a szokványos humánummal állítják egy sorba, akkor Ő az embereknél úgy van jelen, mintha halott lenne. _Az Új Jeruzsálemnek az Úrról való tanításában_ és _Az Isteni Gondviselésről való angyali tudományban_ (262,263.sz.) e kettőnek egymástól való elkülönítésével, és az Úrnak ezáltali holttátételével kapcsolatosan még több is olvasható .  
<br/>AR 60. „_és ímé élek örökkön örökké”_ - ez azt jelenti: Ő az Örök Élet.  
Nos, mivel az, hogy _íme élek_ azt jelenti, hogy ő Maga az egyedüli Élet és hogy élet csak belőle Magából fakadhat (fentebb, 58.sz.), következésképpen az _ímé élek örökkön örökké_ sor azt jelenti, hogy Ő Maga az örökkévalóságban való lét és így az örök élet tőle származik, mivel az Benne van meg, azaz, Belőle ered. Az _örökkön örökké_ (kifejezés) a maradandóságot hivatott megjeleníteni.  
Hogy csak az Úr az örök élet, látható a következő helyekből:  
_”  Jézus így szólt: valaki hiszen én bennem, el ne vész, hanem örök élete lesz. „_ (Jn.3:16)  
_”Aki hisz a Fiúban, örök élete van, a ki pedig nem enged a Fiúnak, nem lát életet, hanem az Isten haragja marad rajta”(_Jn.3:36; 6:40,47,48)  
_” Bizony, bizony mondom néktek: A ki én bennem hisz, örök élete van annak. „ (_Jn.6:47)  
_” Én vagyok a feltámadás és az élet: a ki hisz én bennem, ha meghal is, él „_ (Jn.11:25,26) és még más helyeknél.  
Ezért most az Urat az örökkévalóságban élőnek nevezik, a Jelenésekben a 4:9,10-nél, az 5:14-nél és a 10:6-nál, és még Dánielnél, a 4:31. részben.  
<br/>AR 61. „_Ámen”_ – ez az Igazságból, azaz Önnmagából való Isteni hitelesítés.  
Hogy az _Ámen_ igazságot jelent, ami az Úr Maga, azt fentebb (23 sz.) már láthattuk.  
<br/>AR 62_. ”,és nálam vannak a pokolnak és a halálnak kulcsai„ -_ azt jelenti: csakis Ő az, aki a megváltás (művét véghezvinni) képes.  
Kulcson a felnyitás és lezárás hatalmát értjük, tehát azt az erőt, mellyel a poklot kitárja, hogy az ember kijuttatható legyen belőle, és el is rekeszti, nehogy kifele vezettetése folyamán oda újból visszatévedhessen, hiszen a rossznak minden nemébe beleszületünk, a poklot pedig éppen a gonoszság sokfélesége alkotja. Onnan segít ki az Úr, akinek hatalmában áll az alvilág megnyitása. Arról tehát szó sincs, hogy a _„ nálam vannak a pokolnak és a halálnak kulcsai_ ”(kitétel) olyan erőt jelentene, mellyel az embert a pokolba letaszítja, hanem ellenkezőleg, a megváltás erejét magát, mivel az a mondat egyből az _ímé élek örökkön örökké_ (sor) után következik, ami azt írja le, hogy Ő Maga az örök élet (60.sz), az Úr pedig senkit sem vet a pokolra, hanem mindenki önmagát. A Jelenésekben (3:7;9:1;20:1), valamint Ésaiásnál (22:21,22), Máténál (16:19), és Lukácsnál is (11:52) a kulcs a lezárás-megnyitás erejét jeleníti meg. Az Úr hatalma nemcsak a mennyre, hanem a pokolra is kiterjed, mivel azt a mennyhez való ellentétes kapcsolódása által tartja kordában, mert annak, aki az egyik felett uralkodik, szükségképpen a másik fölött is rendelkeznie kell, máskülönben az ember ugyan meg nem menekedhetne, mert az üdvözítés a pokolból való kivezetést jelenti.  
<br/>AR 63. _”Írd meg, a miket láttál, és a mik vannak, és a mik ezek után lesznek;”_ – ennek jelentése, hogy tudniillik az összes most kinyilatkoztatott tudás az utókor rendelkezésére kell bocsátani, nem szorul különösebb magyarázatra.  
<br/>AR 64_. ”A hét csillag titkát, a melyet láttál az én jobb kezemben, és a hét gyertyatartót”_ – ezek az új menny és az új Egyház látomásaiban rejlő titkok. Hogy a hét csillag a mennyekben lévő egyházat, a hét gyertyatartó meg a földi egyházat jelenti, arra a továbbiak során rögtön fény derül.  
<br/>AR 65_. ”A hét csillag a hét gyülekezet angyala,”_ - ez az egekben lévő új Egyházat jelenti, ami az új menny.  
A mennyekben az egyház éppúgy jelen van, mint a földön, mert az Ige ott is megvan, akárcsak a világban, valamint az abból származó hittételek és prédikációk is, amivel kapcsolatban lásd _Az Új Jeruzsálemnek a Szentírásról való tanítását_ (70-75. és 104-113 sz.); az az egyház pedig az új menny, mellyel kapcsolatban a bevezetésben már megemlítettem pár dolgot. Hogy _hét csillagon_ ezt a mennybéli gyülekezetet, vagy új mennyet értjük, az azért van, mert az Ige a _hét egyház hét angyaláról_ beszél, az _angyal_ pedig a mennyei társadalmat jelképezi. A szellemvilágban, ahogy a természetiben is, csillagokkal teli térség tűnik fel, mely látvány a menny angyali társaságaitól ered; az alant lévőknek ez olybá tűnik, mintha mindegyik társaság fénylő csillag lenne, ott ebből tudható, hogy az adott angyali társaságokat milyen helyzet jellemzi. Arról meg, hogy a _hét_ nem (szószerint) hetet jelent, hanem mindenkit, aki a saját befogadása szerint kapcsolódik ahhoz az egyházhoz, fentebb (10,14 és 41 sz.) már olvashattunk, és ezért a hét gyülekezet angyala a mennyekben fennálló egyetemes egyházat, azaz az új mennyet jeleníti meg a maga teljes összességében.  
<br/><br/>AR 66. ”_és a mely hét gyertyatartót láttál, az hét gyülekezet_” – ez az új Egyházat - azazhogy Új Jeruzsálemet - jelenti, mely az Úrtól száll alá a világba ama új mennyből.  
Fentebb (43.sz.) láthattuk, hogy a _gyertyatartók_ az egyházat ábrázolják, és mert a _hét_ a teljességet jelöli (10.sz), ezért a _hét gyertyatartó_ nem a hét gyülekezetet, hanem a komplex egyházat jelenti, mely önmagában véve egy(nek számít) ugyan, ám a befogadás (minősége) szerint mégis többféle. E változatosság a király koronáját ékesítő drágakövek színpompájához hasonlítható, vagy egy tökéletes test különböző tagjainak és szerveinek sokféleségéhez, melyek mindazonáltal egyet tesznek ki.  
Bármely forma tökélye a saját soruk szerint elrendezett változatos dolgok összességéből alakul ki. Ebből adódóan a _hét gyülekezet_ tel az egyetemes új egyházat (Isten Igéje) a maga sokszínűségében érzékelteti a következők folyamán:  
<br/>AR 67.AZ ÚJ MENNY ÉS ÚJ EGYHÁZ EGYETEMES HITBÉLI ESZMERENDSZERE AZ,  
\- hogy az Úr, Jehova, az örökkévalóságból jött a földre, hogy a poklokat lebírja és megdicsőítse Önnön emberi mivoltát;  
\- hogy senki halandó nélküle meg nem menekedhet,  
\- hogy azok üdvözülnek, akik Őbenne hisznek.  
<br/>

**MÁSODIK FEJEZET**

**Jelenések könyve 2.**  
<br/>_1. Az Efézusbeli gyülekezet angyalának írd meg: Ezeket mondja az, a ki az ő jobb kezében tartja a hét csillagot, a ki jár a hét arany gyertyatartó között:_

_2. Tudom a te dolgaidat, és a te fáradságodat és tűrésedet, és hogy a gonoszokat nem szenvedheted, és megkísértetted azokat, a kik apostoloknak mondják magokat, holott nem azok, és hazugoknak találtad őket;_

_3. És terhet viseltél, és béketűrő vagy, és az én nevemért fáradoztál, és nem fáradtál el.  
4. De az a mondásom ellened, hogy az első szeretetedet elhagytad.  
5. Emlékezzél meg azért honnét estél ki, és térj meg, és az előbbi cselekedeteket cselekedd; ha pedig nem, hamar eljövök ellened, és a te gyertyatartódat kimozdítom helyéből, ha meg nem térsz.  
6. De az megvan benned, hogy a Nikolaiták cselekedeteit gyűlölöd, a melyeket én is gyűlölök.  
7. A kinek van füle, hallja, mit mond a Lélek a gyülekezeteknek. A győzedelmesnek enni adok az élet fájáról, a mely az Isten paradicsomának közepette van.  
8\. ”A Smirnabeli gyülekezet angyalának pedig írd meg: Ezt mondja az Első és Utolsó, a ki halott vala és él_”

_9. Tudom a te dolgaidat és nyomorúságodat és szegénységedet (de gazdag vagy), és azoknak káromkodását, a kik azt mondják, hogy ők zsidók, és nem azok, hanem a Sátán zsinagógája.  
10. Semmit ne félj azoktól, a miket szenvedned kell: Ímé a Sátán egynéhányat ti közületek a tömlöczbe fog vetni, hogy megpróbáltassatok; és lesz tíz napig való nyomorúságtok. Légy hív mind halálig, és néked adom az életnek koronáját.  
11. A kinek van füle, hallja, mit mond a Lélek a gyülekezeteknek. A ki győz, annak nem árt a második halál.  
12. A Pergámumbeli gyülekezet angyalának írd meg: Ezt mondja az, a kinél a kétélű éles kard van:_

_13. Tudom a te dolgaidat, és hogy hol lakol, a hol a Sátán királyiszéke van; és az én nevemet megtartod, és az én hitemet nem tagadtad meg Antipásnak, az én hű bizonyságomnak napjaiban sem, a ki megöleték nálatok, a hol a Sátán lakik.  
14. De van valami kevés panaszom ellened, mert vannak ott nálad, a kik a Bálám tanítását tartják, a ki Bálákot tanította, hogy vessen botránykövet az Izráel fiai elé, hogy egyenek a bálványáldozatokból, és paráználkodjanak.  
15. Így vannak nálad is, a kik a Nikolaiták tanítását tartják, a mit gyűlölök.  
16. Térj meg: ha pedig nem, ellened megyek hamar, és vívok azok ellen számnak kardjával.  
17. A kinek van füle hallja, mit mond a Lélek a gyülekezeteknek. A győzedelmesnek enni adok az elrejtett mannából, és adok annak fehér kövecskét, és a kövecskén új írott nevet, a melyet senki nem tud, csak az, a ki kapja.  
18. A Thiatirabeli gyülekezet angyalának pedig írd meg: Ezt mondja az Isten Fia, a kinek szemei olyanok, mint a tűzláng, és a kinek lábai hasonlók az izzó fényű érczhez:  
19. Tudom a te dolgaidat, és szeretetedet, szolgálatodat, és hitedet és tűrésedet, és hogy a te utolsó cselekedeteid többek az elsőknél.  
20. De van valami kevés panaszom ellened, mert megengeded amaz asszonynak, Jézabelnek, a ki magát prófétának mondja, hogy tanítson és elhitesse az én szolgáimat, hogy paráználkodjanak és a bálványáldozatokból egyenek.  
21. Adtam néki időt is, hogy megtérjen az ő paráználkodásából; és nem tért meg.  
22. Íme én ágyba vetem őt, és azokat, a kik vele paráználkodnak, nagy nyomorúságba, ha meg nem térnek az ő cselekedeteikből.  
23. És az ő fiait megölöm halállal; és megtudják a gyülekezetek mind, hogy én vagyok a vesék és szívek vizsgálója; és mindeniteknek megfizetek a ti cselekedeteitek szerint.  
24. Néktek pedig azt mondom és mind a többi Thiatirabelieknek is, a kiknél nincsen e tudomány, és a kik nem ismerik a Sátán mélységeit, a mint ők nevezik: nem vetek reátok más terhet,  
25. Hanem a mi nálatok van, azt tartsátok meg addig, míg eljövök.  
26. És a ki győz, és a ki mindvégig megőrzi az én cselekedeteimet, annak hatalmat adok a pogányokon;_

_27. És uralkodik rajtuk vasvesszővel, mint a fazekas edényei széttöretnek; a miképen én is vettem az én Atyámtól:  
28. És adom annak a hajnalcsillagot.  
29. Akinek van füle, hallja, mit mond a Lélek a gyülekezeteknek.  
_  
AR 68. BELSŐ ÉRTELEM.  
AZ EGÉSZ FEJEZET TARTALMA  
<br/>A keresztény világ egyházaihoz, mégpedig:  
\- a tan igazságait az életben található jónak elébe helyezőkhöz: ők az _efézusi gyülekezet_ (73-90).  
\- az életben a jót, a tanításban meg a tévest követőkhöz: ők a _szmirnai gyülekezet_ (91-106)  
\- azokhoz, akik az egyház leglényegét a jótétemények gyakorlásába, nem pedig az igazságban látják: ők a _pergámumbeli gyülekezet_ (107-123)  
\- a szeretetből fakadó, illetve az attól elválasztott hitben járókhoz: ők a _thyatírai gyülekezet_ (124-152)  
Mindezek elhívást kapnak az új egyházba, ez az egyház az _Új Jeruzsálem_.  
<br/>Az egyes versek tartalma:  
1\. vers  
_”Az Efézusbeli gyülekezet angyalának írd meg”:_ ez azokhoz és azokról szól, akik a tanítás igazságait az élet jósága elé helyezik;  
_”Ezeket mondja az, a ki az ő jobb kezében tartja a hét csillagot”_: ez az Úr, minden igei igazság kútfője;  
_”a ki jár a hét arany gyertyatartó között”:_ Akitől az egyházban lévők megvilágosodása származik;  

2\. vers  
_”Tudom a te dolgaidat”_: Őelőtte az emberek, egyidejűleg, mind benső, mind külső állapotuk szerint olyanok, akár a nyitott könyv;

_„és a te fáradságodat és tűrésedet”_: Ő minden igyekezetüket és türelmüket ismeri;

_„és hogy a gonoszakat nem szenvedheted”:_ azaz, tudja, hogy az ilyen emberek nem bírják elviselni, ha valaki a gonoszt jónak nevezi és fordítva;

_”és megkísértetted azokat, a kik apostoloknak mondják magokat, holott nem azok, és hazugoknak találtad őket”:_ minden olyan dolog vizsgálatára sor kerül majd, amit az egyházban jónak és igaznak mondanak, miközben az valójában nem más, mint gonoszság és hamisság.  

3\. vers  
_”És terhet viseltél, és béketűrő vagy”:_ a téves úton járók iránt türelemmel vannak;  
_”és az én nevemért fáradoztál és nem fáradtál el”_: ez ama állhatatosságot és munkálkodást jelenti, mellyel a vallással és hittel kapcsolatos dolgok tudásának birtokába jutnak és azt tovább is adják;  

4\. vers  
_”De az a mondásom ellened, hogy az első szeretetedet elhagytad”_: ám felróható nekik, hogy nem az élet jósága kerül náluk a legelső helyre;  

5\. vers  
_”Emlékezz meg azért, honnan estél ki”_: ez az eltévelyedésük emlékezetbe idézése;  
_”térj meg és az előbbi cselekedeteket cselekedd”_: ezen az életállapoton gyökeresen változtatniuk kell;  
_”ha pedig nem, hamar eljövök ellened és a te gyertyatartódat kimozdítom a helyéből, ha meg nem térsz”_: különben egészen bizonyos, hogy az igazság felismeréséhez vezető megvilágosodás többé nékik meg nem adatik;  

6\. vers  
_”De az megvan benned, hogy a Nikolaiták cselekedeteit gyűlölöd, a melyeket én is gyűlölök”_: ők maguk is tisztában vannak mindezzel az igazságnak köszönhetően, munkálkodásukban ezért nem a becsvágy vezérli őket;  

7\. vers

_”A kinek van füle, hallja, mit mond a Lélek a gyülekezeteknek”_: annak, aki ezt megérti, követnie kell az Igében bennfoglalt Isteni Igazság útmutatását ama új egyházból – azaz _Új Jeruzsálemből_ - kikerülők számára;  
_„A győzedelmesnek”_: a gonoszságok és hamisságok ellen harcoló megújult embernek;

_”enni adok az élet fájáról”_: a szeretet és könyörület jósága tulajdoníttatik néki az Úrtól;  
_”a mely az Isten paradicsomának közepette van”_: azaz a bölcsesség és a hit igazságának bensőségességében van;  

8\. vers

_”A Smirnabeli gyülekezet angyalának írd meg”_: ez azokhoz és azokról szól, akik életük szerint a jóban, tanítás tekintetében viszont a hamisban vannak;

_”ezt mondja az Első és az Utolsó”_: ezt mondja az Úr, az egyedüli Isten;  
_” aki halott vala, de ímé él”_: Akire az egyházban ügyet sem vetettek, Istenemberi voltát pedig tagadták, holott pont ez az, amitől Ő már Önmagában is azonos az Élettel, s így épp Ő az, Akiből az örök élet fakad;  

_9\. vers_

_”Tudom a te dolgaidat”_: Az Úr előtt az emberek, egyidejűleg, mind benső, mind külső állapotuk szerint olyanok, akár a nyitott könyv;  
_”és nyomorúságodat és szegénységedet”_ , vannak köztük hamisságban, s nem a jóságban járók;  
_”és azoknak káromkodását, a kik azt mondják, hogy ők zsidók és nem azok”_: ez az olyan emberek félrevezető kijelentéseire vonatkozik, akik váltig bizonygatják, hogy a szeretet jóságában vannak, holott erről szó sincs;  
_”hanem a Sátán zsinagógája”_: az ilyenek az ő tudományuk szerint tévelyegnek.  
<br/>10\. vers

_”Semmit ne félj azoktól, a miket szenvedned kell”:_ ne essenek kétségbe, ha majd ellepi őket a gonoszságok raja és a hazugságok ostromot indítanak ellenük;  
_”Íme a Sátán egynehányat tiközületek tömlöcbe fog vetni”_: az ilyenek életjóságát a pokolbéli gonoszság fogja majd elborítani;  
_”hogy megpróbáltassatok”_: az ellenük támadó hamisságok által;  
_”és lesz tíz napig való nyomorúságotok”_: ez addig fog tartani, míg az erre rendelt idő be nem telik;  
_”Légy hív mind halálig_”: ez az igazság befogadását jelenti, egészen a hamisság eltávolíttatásáig;  
_”és néked adom az életnek koronáját”_: akkor a győzelem jutalmaként elnyerik majd az örök életet;

11\. vers

_”A kinek van füle, hallja, mit mond a Lélek a gyülekezeteknek”:_ ugyanaz, mint az előbb;_  
”A ki győz_”: ugyanaz, mint az előbb;  
_”annak nem árt a második halál”_: az nem adja át magát a gonoszságnak és hamisságnak;  
<br/>12\. vers  
_”A Pergámumbeli gyülekezet angyalának írd meg”:_ írd azokhoz és azokról, akik az egyház leglényegét a jótétemények gyakorlásában látják, míg a tanítás igazságaira ügyet sem vetnek;  
_”Ezt mondja az, a kinél a kétélű éles kard van”:_ ezt &lt;mondja – a ford.&gt; az Úr, az Igéből vett tudomány igazságai szerint, Aki a gonoszságot és hamisságot szertefoszlatja.  
<br/>13.vers  
_” Tudom a te dolgaidat”_: ugyanaz, mint az előbb;  
_” és hogy hol lakol, a hol a Sátán királyiszéke van”_ ez az emberek élete a sötétség közepette;_  
”és az én nevemet megtartod, és az én hitemet nem tagadtad meg”_: az emberek mindezek ellenére megtartják vallásukat és az imádságot;_  
”Antipásnak, az én hű bizonyságomnak napjaiban sem, a ki megöleték nálatok, a hol a Sátán lakik”_: akkor is, amikor az egyház minden igazságát hamisság sodorja el;  
<br/>14\. vers  
_”De van valami kevés panaszom ellened”_: ám felróható nékik a következő:_  
„mert vannak ott nálad, a kik a Bálám tanítását tartják, a ki Bálákot tanította, hogy vessen botránykövet az Izráel fiai elé, hogy egyenek a bálványáldozatokból, és paráználkodjanak”_: vannak köztük olyanok, akik képmutató ténykedésükkel beszennyezik Isten imádatának szertartását, megtörve annak szentségét;  
<br/>15\. vers  
_”Így vannak nálad is, a kik a Nikolaiták tanítását tartják, a mit gyűlölök”_: találhatók köztük érdemhajhászók is ;  
<br/>16\. vers  
_” Térj meg”_: az ilyen cselekedetektől őrizkedjenek ;_  
”ha pedig nem, ellened megyek hamar, és vívok azok ellen számnak kardjával”_: különben az Úr harcra kél velük az Igéből ;  
<br/>17\. vers  
_„A kinek van füle hallja, mit mond a Lélek a gyülekezeteknek”_ ugyanaz, mint az előbb;  
_”A győzedelmesnek”_ ugyanaz, mint az előbb;  
_„enni adok az elrejtett mannából”_: akkor elnyerik a mennyei szeretet jóságát, mely által az Úr és a tevékeny ember közti szoros kapcsolat létrejön;_  
” és adok annak fehér kövecskét”_: a sok segítő igazság végül jósággá áll össze;_  
„és a kövecskén új írott nevet”_: így olyan jó birtokába jutnak, amire eddig nem volt példa;_  
”a melyet senki nem tud, csak az, a ki kapja”_: és ez senki másnak kívülről nem lesz látható, mert az mélyen az életükbe lesz beleírva.  

18\. vers  
_”A Thiatirabeli gyülekezet angyalának pedig írd meg”_: ez azoknak és azokról szól, akik szeretetből vannak a hitben és az abból fogant jó cselekedetekben, de azokról és azoknak is, akik a szeretettől elválasztott hitben, s az abból fogant gonosz cselekedetekben vannak.  
_”Ezt mondja az Isten Fia, a kinek szemei olyanok, mint a tűzláng”_: ez az Úr, az Isteni Szeretet szülte Isteni Bölcsesség értelmében._  
”és a kinek lábai hasonlók az izzó fényű érczhez”_: ez pedig az Isteni Jó természeti volta.  
<br/>19\. vers  
_Tudom a te dolgaidat”_: lásd fentebb;  
_” és szeretetedet, szolgálatodat”_: ez ama szellemi természetű érzelem, amit szeretetnek nevezünk, valamint annak jótéteményei;_  
” és hitedet és tűrésedet”_: ez az igazság, valamint annak megszerzésének és továbbadásának vágya;_  
”és hogy a te utolsó cselekedeteid többek az elsőknél”_: mindebből a szellemi igazság indíttatásából következően egyre több és több lesz;  
<br/>20\. vers  
_”De van valami kevés panaszom ellened”_ ugyanazt jelenti, mint fentebb  
_”mert megengeded amaz asszonynak, Jézabelnek”_ : olyanok is vannak köztük az egyházban, akik a hitet a szeretettől különválasztják;  
_”a ki magát prófétának mondja”_: az ilyenek úgy látják, hogy pusztán a hit teszi ki az egyház egész tudományát.  
_”hogy tanítson és elhitesse az én szolgáimat”_: az efféle dologból az Ige igazságainak meghamisítása következik;_  
”hogy paráználkodjanak, és a bálványáldozatokból egyenek.”:_ az imádság bemocskolása és lealacsonyítása;  
<br/>21\. vers  
_”Adtam néki időt is, hogy megtérjen az ő paráználkodásából; és nem tért meg”_: az ilyen tévtanításban megrögzültek semmiféle megbánást nem tanúsítanak, noha az Igében ennek épp az ellenkezőjét látják.  
<br/>22\. vers  
_”Íme én ágyba vetem őt, és azokat, a kik vele paráználkodnak, nagy nyomorúságba”_: azokra, akik csökönyösen ragaszkodnak félrevezető tanaikhoz, a hamisság még inkább rátelepszik,  
_”ha meg nem térnek az ő cselekedeteikből”_: ha fel nem hagynak azzal, hogy a hitet a szeretettől elkülönítsék**.**  
<br/>23\. vers  
_„És az ő fiait megölöm halállal”:_ az Ige összes igazsága hamisságra fordul majd.  
_”és megtudják a gyülekezetek mind, hogy én vagyok a vesék és szívek vizsgálója”_: az egyház tisztában van azzal, hogy az Úr látja, milyen igaz és milyen jó van minden ember birtokában;  
_”és mindeniteknek megfizetek a ti cselekedeteitek szerint.”_: és mindenkinek a saját munkálkodásában érvényesülő szeretete és az abból eredő hite szerint adja meg a jussát.  
<br/>24\. vers  
_”Néktek pedig azt mondom és mind a többi Thiatirabelieknek is, a kiknél nincsen e tudomány”_: ez azoknak szól, akiknél a hit tanítása elkülönül a szeretettől, valamint azoknak is, akiknél a hit tanítása a szeretettel egyesül.  
_”és a kik nem ismerik a Sátán mélységeit, a mint ők nevezik”_: s akik nem értik az olyan szívet, melyben pusztán hamisság van;  
_”nem vetek reátok más terhet”_: azoktól csak óvakodjanak.  
<br/>25\. vers  
_”Hanem a mi nálatok van, azt tartsátok meg addig, míg eljövök”_: és őrizzék meg azt a pár dolgot, amit az Igéből a szeretetről és a szeretet szülte hitről tudnak, egészen az Úr eljöveteléig.  
<br/>26\. vers  
_”És a ki győz, és a ki mindvégig megőrzi az én cselekedeteimet”:_ akiknek tetteit életük végéig maradandóan hatja át a szeretetből szárbaszökkenő hit  
”_annak hatalmat adok a pogányokon”_: azok legyőzik magukban a pokoli eredetű gonoszságokat.  
<br/>27\. vers

_”És uralkodik rajtuk vasvesszővel”_: az Ige betű szerinti értelme és a természeti világosságból származó ésszerűség által.  
_”mint a fazekas edényei széttöretnek”_: csekély, semmis voltuknál fogva;  
_”a miképen én is vettem az én Atyámtól”_: ezt az &lt;erőt-a ford.&gt; az Úrtól kapják majd, Aki, míg a világban volt, az Önmagában rejlő Istenisége által kivívta magának a poklok feletti teljes rendelkezés hatalmát.  
<br/>28\. vers  
_”És adom annak a hajnalcsillagot”_: ez a majdani megértést és a bölcsességet jelenti.  
<br/>29\. vers  
_”A kinek van füle, hallja, mit mond a Lélek a gyülekezeteknek”_: ugyanaz, mint az előbb.  
<br/><br/>KIFEJTÉS  
<br/>AR 69. Ez a fejezet, ahogy a következő is, a hét gyülekezetet taglalja, melyek az olyan, keresztény egyházhoz tartozó, vallással bíró hívők összességét ábrázolják, akikből az _Új Jeruzsálem_ kialakulhat; márpedig ez az új egyház azokból jöhet létre, akik az egyedüli Úr színe elé járulnak, szívből megbánva minden rossz cselekedetüket. A többiek, akik megrögzöttségük folytán tagadják az Úr Istenemberségét, Őt Magát az egyetlen Úrnak el nem ismerik, és gonosz cselekedeteiket sem bánták meg, az egyházhoz tartoznak ugyan, ám egyáltalán semmi arra jellemzőt önnön bensőjük szerint nem birtokolnak.  
<br/>AR 70. Mivelhogy a mennyben az új egyházból valók, s a földön az abból leendők csak az Urat tartják az ég és a föld Istenének, a Jelenések könyvének első fejezete is csak Őróla szól, a két alábbi fejezetben pedig Ő az egyetlen, aki a gyülekezetekhez beszél; Ő egymaga nyújtja az örök élet boldogságát is.  
Az, hogy kizárólag Ő intéz szózatot az egyházakhoz, a következő példákból is látható: _”Az Efézusbeli gyülekezet angyalának írd meg: Ezeket mondja az, a ki az ő jobbkezében tartja a hét csillagot, a ki jár a hét arany gyertyatartó között” (Jel. 2:1)_  
_”A Smirnabeli gyülekezet angyalának pedig írd meg: Ezt mondja az Első és Utolsó, a ki halott vala és él”_ (Jel. 2:8)_”A Pergámumbeli gyülekezet angyalának írd meg: Ezt mondja az, a kinél a kétélű éles kard van”_ (Jel. 2:12)_”A Thiatirabeli gyülekezet angyalának pedig írd meg: Ezt mondja az Isten Fia, a kinek szemei olyanok, mint a tűzláng, és a kinek lábai hasonlók az ízzó fényű érczhez”_ (Jel.2: 18)_”A Sárdisbeli gyülekezet angyalának is írd meg: Ezt mondja az, a kinél van az isteni hét lélek és a hét csillag”_ (Jel.3:1)_”A Filadelfiabeli gyülekezet angyalának is írd meg: Ezt mondja a Szent, az Igaz, a kinél a Dávid kulcsa van”_ (Jel.3:7)  
_”A Laodiczeabeli gyülekezet angyalának is írd meg: Ezt mondja az Ámen, a hű és igaz bizonyság, az Isten teremtésének kezdete”_ (Jel.3:14)  
Mindezek az első fejezetből származnak, mely csakis az Úrról szól, az abban leírtak mind Őróla, Magáról mesélnek.  
<br/>AR 71. Az a dolog, hogy tudniillik csak az egyedülvaló Úr örvendezteti majd meg az örök élet boldogságával az ő új egyházából valókat és leendőket, az itt következőkből is kitetszik:  
Az Úr az efézusi gyülekezetnek ezt mondta: _”A győzedelmesnek enni adok az élet fájáról, a mely az Isten paradicsomának közepette van”_ (Jel. 2:7)  
A szmirnabeli gyülekezetnek meg: _”néked adom az életnek koronáját”, és: „a ki győz, annak nem árt a második halál”_ (Jel.2:10,11)  
A pergamoszi gyülekezetnek pedig ezt: _„A győzedelmesnek enni adok az elrejtett mannából, és adok annak fehér kövecskét, és a kövecskén új írott nevet, a melyet senki nem tud, csak az, a ki kapja”_ (Jel.2:17)  
Valamint a thyatírai gyülekezetnek:_”annak hatalmat adok a pogányokon…és adom annak a hajnalcsillagot”_ (Jel.2:26, 28)  
És a filadelfiainak: _”A ki győz, oszloppá teszem azt az én Istenemnek templomában, … és felírom ő reá az én Istenemnek nevét, és az én Istenem városának nevét, az új Jeruzsálemét…, és az én új nevemet”_ (Jel.3:12)  
A laodiceainak pedig: _„A ki győz, megadom annak, hogy az én királyiszékembe üljön velem”_ (Jel.3:21).  
Mindezekből kiviláglik, hogy az új egyházban kizárólagosan csakis az Úrról fognak vallást tenni, az is ebből adódik, hogy azt az egyházat a _Bárány hitvesé_nek fogják nevezni.  
<br/>AR 72. Az _Új Jeruzsálem_, az Úr új egyháza, majdan azokból veszi sajátlagos formáját, kik őszinte megbánással elfordultak gonosz dolgaiktól, aminthogy az az Úrnak a gyülekezetekhez való szavaiból is látható:  
Az efézusiakhoz: _Tudom a te dolgaidat; De az a mondásom ellened, hogy az első szeretetedet elhagytad.  Emlékezzél meg azért honnét estél ki, és térj meg, és az előbbi cselekedeteket cselekedd._ (Jel.2:2,4,5)  
A pergamoszi gyülekezethez: _Tudom a te dolgaidat; térj meg._ (Jel.2:13,16):  
A thyatírai gyülekezethez: _Íme én ágyba vetem őt, és azokat, a kik vele paráználkodnak, nagy nyomorúságba, ha meg nem térnek az ő cselekedeteikből_... _mindeniteknek megfizetek a ti cselekedeteitek szerint._ (Jel.2:19,22,23)  
A sardiszi gyülekezethez: _Nem találtam a te cselekedeteidet Isten előtt teljeseknek… térj meg._ (Jel.3:1;3)  
A laodiceai gyülekezethez: _Légy buzgóságos… és térj meg_. (Jel.3: 15;19)  
Most pedig következzék a magyarázat maga.  
<br/>AR 73. _Az Efézusbeli gyülekezet angyalának írd meg.  
Ez azokhoz és azokról szól, akik legelsőbben a tan igazságait figyelmezik, nem pedig az életnek a jóságát._Fentebb (66. sz.) már megmutattam, hogy a _hét gyülekezet_ nem hét eklézsiát, hanem az Egyházat jelenti a maga teljes összetettségében, mely önmagában véve egy ugyan, mindazonáltal a befogadás módozatai szerint igen sokféle, valamint, hogy e változatosság egy tökéletes test különböző tagjaihoz és szerveihez hasonlatos, mik pedig mégis egyet alkotnak, sőt leginkább a királyi koronában tündöklő színpompás ékkövekhez foghatók. Ebből adódóan ábrázolja az Ige - amint azt máris látni fogjuk - az egyetemes új egyházat a maga különbözősége szerint, a hét _gyülekezet_ által.  
Hogy _efézusi gyülekezeten_ az egyházban azok értendők, a kik előbb tekintenek a tanítás igazságaira, mint az élet javaira, a nekik címezett, szellemi jelentéssel bíró szavakból következik; ezeket pedig azért intézik a gyülekezet angyalához, mert az _angyal_ szó angyali közösséget jelöl, az meg az ilyenekből álló egyháznak felel meg, a fentiek (65. sz.) értelmében.  
<br/>AR 74. _Ezeket mondja az, a ki az ő jobbkezében tartja a hét csillagot_.  
_Ez_ _az Urat jelenti, Akitől az Ige által származik minden igazság_**_._**  
Hogy _az, a ki az ő jobb kezében tartja a hét csillagot_, az Úr, és hogy a hét csillag az ő jobb kezében minden, az Igében meglévő jónak és igaznak a tökéletes ismerete, amely az Úrtól az angyalokban és emberekben is megvan, arról előzőleg az 51. sz.-ban volt szó: az Igéből való jónak és igaznak a tudása a valóságos igazságot jelenti.  
<br/>AR 75. _„a ki jár a hét arany gyertyatartó között”_  
_Akitől az Ő egyházából való minden ember megvilágosíttatása kiindul_. Fentebb (43, 66. sz.) látható, hogy a _hét arany gyertyatartó_ és az azok között járó _ember Fia_ az Úr fényességében tündöklő eklézsiát jelenti.  
_A ki jár_, mondja az Ige, mégpedig azért, mert _járni_ annyit tesz, _élni_ (167. sz.), míg a _között_ szó azt a legbensőbbet jelenti, melyből mindenek részesülnek. (44, 383 sz.)  
<br/>AR 76. _„Tudom a te dolgaidat”.  
Az Úr az emberek mind benső, mind külső állapotát egyszerre látja._A Jelenéseknél az Ige gyakran tesz említést _dolgokról, munkákról_ (”opera”), ám arról, hogy ez valójában mit is jelent, bizony édeskevés embernek van tudomása. Vegyünk mondjuk tíz illetőt, akik külső látszatra egy és ugyanazt a dolgot teszik, ám bensőjük szerint mindahányan különböznek, mégpedig azon végcélok és okok másságából, melyekben az ő munkáiknak eredete van. Hiszen a végcélok és okok döntik el, hogy a dolgok jók-e avagy gonoszok, mivel az összes cselekedet az elmének a cselekedete - amilyen az elme, olyan annak munkája is. Ha az elmét szeretet vezérli, úgy e szeretetnek a munkálkodását hozza elő magából, de ha nem szeretet, nem is annak a dolgait termi, jóllehet mind a kettő kívülről ugyancsak egyformának tűnik.  
Nekünk embereknek minden cselekedet csak külső formája szerint mutatkozik meg, de az angyalok azt bizony a benső alapján látják, az Úr előtt pedig a szív mélyéből kiindulva egészen a legszélsőbbekig, a maga valódi természetének megfelelően tárul fel. Munkáink kívülről olyanok, mint valami héjba zárt termés, ám a bensőben megbújó cselekedet a gyümölcs végtelen sok rostból álló zamatos húsához hasonlít, melynek közepében megint csak végtelen sok részecskét magukban rejtő magvakat találunk. Az ilyesmi messze felülmúl mindent, ami természetes látással érzékelhető, az emberi felfogóképesség korlátairól már nem is szólva. Minden cselekedet olyan, mint annak belső mozgatórugója, melyet csakis maga az Úr ismer, az angyalok pedig Tőle nyerik tetteink érzékelését, miközben mi éppen végrehajtjuk azokat. Erről _Az Isteni Szeretetről és Bölcsességről Való Angyali Tudomány_ban (209-220 sz.) már bővebben szóltam, ahogy az alább következőkben is (lásd majd a 141., 641 és 868 sz.-t) szó lesz még róla.

Mindebből így az szűrhető le, hogy a _Tudom a te dolgaidat_ sor azt jelenti, hogy az Úr úgy olvas az ember külső és belső mivoltában, akár a nyitott könyvben.  
<br/>AR 77. _„és a te fáradságodat és tűrésedet”_, bárminemű magyarázat nélkül is érthető, hogy ez az &lt;’efézusi gyülekezethez’ kapcsolódó – a ford.&gt; _emberek igyekezetét és türelmét jelenti._**_  
<br/>_**AR 78. _„és hogy a gonoszakat nem szenvedheted”._  
_Azok, akik ilyenek, nem bírják elviselni, ha valaki a gonoszt jónak nevezi és fordítva, mivel ez homlokegyenest ellentétes a tanítás igazságával._  
Annak bizonyságául pedig, hogy e szavak valóban ezt jelentik, szolgáljanak az alábbi pontok, melyek szerint minden olyan dolog vizsgálatára, amit az egyházban jónak és igaznak mondanak, miközben az valójában nem más, mint gonoszság és hamisság, hamarosan sor fog kerülni.  
A jónak a tudása, hogy az vajon tényleg jó-e vagy netán mégis gonosz, a tanhoz és annak igazságához tartozik, ám a jónak és gonosznak a megtétele már az élethez kapcsolódik: ezért ebben a részben azokról van szó, akik az életjóság helyett a tanítás igazságait tartják a leglényegesebbnek. (73. sz.). Szellemi értelmezés szerint a gonoszakra nem úgy gondolunk, mintha emberek lennének, ez az értelem nem személyfüggő.  
<br/>AR 79. _”és megkísértetted azokat, a kik apostoloknak mondják magokat, holott nem azok, és hazugoknak találtad őket.”_  
_Minden olyan dolog vizsgálatára, amit az egyházban jónak és igaznak mondanak, miközben az valójában nem más, mint gonoszság és hamisság, sor kerül majd._  
Szellemi értelem nélkül aligha tudhatnánk a szavak e jelentését, ahogy arról sem lehetne tudomásunk, hogyan értsük az _apostolok_ és a _hazugok_ szavakat, hiszen az ’_apostolok’_ nem &lt;kifejezetten -a ford.&gt; apostolokra vonatkozik, hanem mindenkire, aki az egyház jóságát és igazságát tanítja, és átvitt értelemben magát a tanítás velejét alkotó igazat és jót jelenti. Hogy az _apostolok_ kitételen nem maguk az apostolok értendők, az világosan kiderül a nekik címzett szavakból:  
_”a mikor az embernek Fia beül az ő dicsőségének királyi székébe, ti is beültök majd tizenkét királyi székbe, és ítélitek az Izráel tizenkét nemzetségét.”_ (Mt.19:28; Lk.22:30)  
Ugyan ki ne látná, hogy az apostolok senki felett nem bíráskodnak, még kevésbé ítélhetik Izrael tizenkét törzsét, csakis maga az Úr az, aki törvényt ül, az Igéből származó, egyházhoz tartozó igaz és jó szerint?  
Hasonlóképpen, a következőkből is ez derül ki:  
_”És Új Jeruzsálem városa kőfalának tizenkét alapja vala, és azokon a Bárány tizenkét apostolának nevei_._”_ (Jel.21:14); mivel az _Új Jeruzsálem_ jelenti az új egyházat (880, 881. sz.), az _alapok_ pedig annak minden javát és igazát (902. sz., és a folyt.).  
És még szintén:  
_”Örülj ő rajta menny, és ti szent apostolok és próféták”_ (Jel.18:20);  
Jelenthet-e bármit az apostolok és próféták öröme, ha általuk nem az egyház tanításának igazságában és jóságában lévőket értenénk? Azok az Úr tanítványai, akiket Ő vezet a tanítás igazságában és jóságában, az apostolok pedig, akik, miután e tanításban részesültek, továbbadják azt, mivel meg van írva, hogy:  
_” összehívta Jézus az ő tizenkét tanítványát…és elküldé őket, hogy prédikálják az Isten országát, …visszatérvén pedig az apostolok, elbeszélének néki mindent, a mit cselekedtek.”_ (Lk.9:1,2,10; Márk 6:7,30.)  
Az pedig, hogy a _hazugokon_ azok értendők, akik hamisságban vannak, és átvitt értelemben maguk a valótlanságok, az Ige rengeteg helyéből kimutatható, ahol az _hazugokról_ és _hazugságokról_ beszél; az ilyen idézetek temérdek könyvoldalt is kitennének. A _hazugság s_zellemi értelemben véve nem más, mint félrevezetés. Ezek után immár egyértelmű, hogy a _megkísértetted azokat, a kik apostoloknak mondják magokat, holott nem azok, és hazugoknak találtad őket_ mondat azt jelenti, hogy minden olyan dolog vizsgálatára sor kerül majd, amit az egyházban jónak és igaznak mondanak, jóllehet az valójában gonoszságnál és hamisságnál nem egyéb.  
<br/>AR 80. _”És terhet viseltél, és béketűrő vagy”:_ A _téves úton járók iránt türelemmel vannak_ - ez minden magyarázat nélkül is nyilvánvaló.  
<br/>AR 81. _”és az én nevemért fáradoztál, és nem fáradtál el.”_:  
_Ez azt az állhatatosságot és munkálkodást jelenti, mellyel a vallással és hittel kapcsolatos dolgok tudásának birtokába jutnak, majd tovább is adják azt_**_.  
_**Az Igében _Jehova_ vagy _az Úr_ néven nem maga az elnevezés értendő, hanem mindaz, ami az Ő imádatából részesül; és mivel az istentisztelet általában az egyházi tanítás szerint megy végbe, az Ő neve jelenti az egyetemes érvényesség szerinti összes valláshoz kapcsolódó tantételt. Annak oka, hogy ezt értjük Jehova nevén, abban rejlik, hogy a mennyben csak tulajdonságokat magában foglaló névadás létezik, és mindaz, ami révén Istent tiszteljük, egyedül Őt illeti. A _név_ &lt;belső – a ford.&gt; jelentésével tisztában nem levő ember nem vélheti többnek puszta hangsornál, csakhogy az - önmagában véve - még semmi olyat nem tartalmaz, ami az Isten imádatához, avagy magához a hitvalláshoz kapcsolódhatna; így hát a _Jehova neve_ kifejezés valódi jelentésére figyelmező ember magától is tudni fogja, hogyan értse a következő igehelyeket:  
_”És így szólotok ama napon: Adjatok hálát Jehovának, magasztaljátok az Ő nevét.”_( És.12:4)  
_”Mi is vártunk Téged,… Jehova! Neved… után vágyott a lélek! … általad dicsőítjük neved_!” (És.26:8,13)  
_”_..._északról, és…napkelet felől… hirdetik nevemet”_ (És. 41:25)  
_”Hiszen napkelettől fogva napnyugotig nagy az én nevem a pogányok között, és minden helyen tömjénnel áldoznak az én nevemnek és tiszta ételáldozattal! Bizony nagy az én nevem a pogányok között! ... Ti pedig meggyalázzátok azt, mikor azt mondjátok: Jehovának az asztala megvetni való, és annak jövedelme, eledele útálatos… a rablottat hozzátok, meg a sántát és betegest.”(_Mal. 1:11-13)  
_”Mert minden nép a maga istenének nevében jár, és mi is a mi Jehova Istenünk nevében járunk örökkön örökké.”_(Mik.4:5)  
_”Mindent, a ki csak az én nevemről neveztetik, a kit dicsőségemre teremtettem, a kit alkottam és készítettem!”_(És.43:7)  
_”Az Úrnak, a te Istenednek nevét hiába fel ne vedd; mert nem hagyja azt az Úr büntetés nélkül, a ki az ő nevét hiába felveszi.”_(Móz.V,5:11)  
_”azon a helyen, a melyet kiválaszt az Úr, a te Istened, hogy oda helyezze az ő nevét.”_ (Móz.V.,12: 5,11,13,14,18; és 16: 2,6,11,15,16), (a többiről nem is szólva).  
Ugyan ki ne látná, hogy itt nem önmagában a névre kell gondolni? Az Újszövetségben is hasonlóképpen értendő az „Úr neve”, például:  
Jézus így szólt: _”És gyűlöletesek lesztek, mindenki előtt az én nevemért.”_ (Mt.10:22; és 24:9,10)  
_”Mert a hol ketten vagy hárman egybegyűlnek az én nevemben, ott vagyok közöttük_._”_ (Mt.18:20)  
_”És a ki elhagyta házait, vagy fitestvéreit, vagy nőtestvéreit…az én nevemért, mindaz száz annyit vészen, és … nyer örök életet.”(_Mt.19:29)  
_”Valakik pedig befogadák őt, hatalmat ada azoknak, hogy Isten fiaivá legyenek, azoknak, a kik az ő nevében hisznek.”(_Jn.1:12)  
_”…sokan hivének az ő nevében”_(Jn.2:23)  
_„a ki pedig nem hisz, immár elkárhozott, mivelhogy nem hitt az Isten egyszülött Fiának nevében_.”_(Jn.3:17,18)  
” hogy … hívén, életetek legyen az ő nevében_._”(Jn.20:31)  
”Áldott, a ki jő az Úrnak nevében_!_”(Mt.21:9; 23:39; Lk.13:35;19:38)  
_Az Atyának a neve a maga emberi mivolta szerint megnyilvánuló Úr; ehhez lásd a következőt:  
_”Atyám, dicsőítsd meg a te nevedet_!”_(Jn.12:28)  
”szenteltessék meg a te neved; jöjjön el a te országod”_ _(Mt.6:9); ill. (Móz.II..23:20,21; Jer.23:6; Mik.5:4)  
_A pásztor a maga juhait _„a nevökön szólítja_.”_(Jn.10:3)  
”…van Sárdisban egy kevés neved_...”_(Jel.3:4)  
”A ki győz… felírom ő reá az én Istenemnek nevét, és az én Istenem városának nevét, az új Jeruzsálemét… és az én új nevemet.”(Jel.3:12)  
_Mindezekből mármost bizton állítható, hogy az _én nevemért fáradoztál és nem fáradtál el_ sor azt az állhatatosságot és munkálkodást jelenti, mellyel &lt;az efézusi gyülekezeten értendő emberek- a ford.&gt; a vallással és hittel kapcsolatos dolgok tudásának birtokába jutnak, majd tovább is adják azt.  
<br/>AR 82. _„De az a mondásom ellened, hogy az első szeretetedet elhagytad”_  
_Felróható nekik, hogy nem az élet jóságára figyelnek elsősorban; ennek ellenére, az egész egyházban is ugyanez a hozzáállás és cselekvés dominál._  
A leírtak az (efézusi) egyházra vonatkoznak, mert azon az olyan emberek értendők, akik legelőször a tanítás igazságait nézik, azokat teszik az első helyre, nem pedig a jóságot (73. sz.), holott éppen ezt illetné meg az elsőbbség, hiszen minél inkább a jóságban van az ember, annál biztosabban jár a tanítás igazságában is, nem pedig fordítva. Azért van ez így, mert a jóság megnyitja az elme belsőbb régióit, s ez által az igazság a maga fényében mutatkozik meg, nemcsak értelmes, hanem egyben szeretni tudó lénnyé is varázsolva az embert. Másképp áll a helyzet, ha a tantételek kerülnek előbb a figyelem középpontjába: akkor az illető megragadhatja ugyan az igazságot értelmével, de mégsem képes azt átlátni a maga mélységének megfelelően, szellemi szeretetének kisugárzásával; ennek magyarázatát lásd fentebb (17. sz.).  
A kezdet kezdetén minden egyház az élet jóságát teszi az első, a tanítás igazságait pedig a második helyre, ám hanyatlása idején e kettő már elkülönül egymástól, s a tételes igazságok lépnek a könyörületes jóság helyébe, mely aztán fokozatosan halványul, mígnem végleg a semmibe vész. Márpedig ebből az következik, hogy az _„első szeretetedet elhagytad”_ sor azokra vonatkozik, akik nem az élet jóságát tartják alapvetőnek, hanem a tanítás igazságát; ez a felfogás és cselekvés jellemzi az egész egyházat.  
<br/>AR 83. _”Emlékezz meg azért, honnan estél ki”_: hogy _ez az eltévelyedés megbánására vonatkozik_, az az imént elmondottakból következik.  
<br/>AR 84. _”térj meg és az előbbi cselekedeteket cselekedd”_.  
_Ezen az élethelyzeten gyökeresen változtatni kell_**_.  
_**Mindenki először a tanítás igazságát tartja a legfontosabbnak; ebbeli szellemi állapotában az ember mintegy a még fanyar ízű gyümölcshöz hasonlatos, ám aztán az igazságtól áthatottan az életjóságot emeli az első helyre; amikor így tesz, érő gyümölcsként, lassacskán nyeri el zamatát, s ahogy folyamatosan tökéletesedik, úgy fejlődik egyre ígéretesebben a bensőjében ott rejlő, termékeny mag.  
A szellemvilágban volt alkalmam megfigyelni mindkét spirituális szakasz képviselőit: azok az emberek, akikre az első állapot volt jellemző, a poklok felett húzódó széles völgy irányába néztek, míg a második lelki fázist elérők a mennyei paradicsomkertek felé fordultak.  
Az Ige ezen a helyen az eredeti élethelyzet megfordításának szükségességéről beszél, a „_térj meg és az előbbi cselekedeteket cselekedd”_ sor ezt jelenti.  
<br/>AR 85. _”ha pedig nem, hamar eljövök ellened és a te gyertyatartódat kimozdítom a helyéből, ha meg nem térsz”_.  
_Ha ezt meg nem teszik, egészen bizonyos, hogy többé nem részesülnek az igazság felismeréséhez vezető megvilágosíttatásban_.  
A _hamar_ azt jelenti, _biztosan_ (4., 947 sz.), a _gyertyatartó_ pedig a megvilágosíttatott egyházat (43, 66.sz), következésképpen a _kimozdítom a helyéből_ sor ennek megvilágosított állapotnak a megszűntét rejti magában; így az ember az igazságot már nem a saját fényében látja majd, tehát meg sem fogja többé érteni.  
Mindez az előbb elmondottakból (82. sz.) következik, ugyanis az ember elsősorban a tanítás igazságát nézi, az az, amit magában az első helyre tesz, ezért persze van is róla némi ismerete, de ebben az igazságban képtelen mélyebbre hatolni, hiszen tudása nem belülről fakad, és nem járja át a szeretetérzés szellemisége; emiatt aztán az ilyen ismeret csakhamar el is enyész. Az a törekvésünk, hogy az igazat a maga fényében lássuk, elménk bensőjéből indul ki, melyet szellemi elmének is nevezhetnénk, s melyet a szeretet késztet kitárulkozásra; mindeközben a mennyből érkező, az Úr általi igazság fénye áramlik belé. Ez a megvilágosíttatás. A világosságban lévő ember felismeri az igazat, mihelyt olvassa, vagy hallja azt; nem úgy az, akinek elméje zárt: az olyan embernek, legyen bár jártas a tanítás valahány igazságában, halvány fogalma sincs arról, mi a könyörületes szeretet jósága.  
<br/>AR 86. _”De az megvan benned, hogy a Nikolaiták cselekedeteit gyűlölöd, a melyeket én is gyűlölök”_.  
_Az általuk felismert igazságnak köszönhetően ők maguk is tisztában vannak vele, hogy tetteiket nem más vezérli, mint becsvágy, de ők ezt mégsem akarják, hiszen ez a dolog az Úr kegyelme és törvénye ellen való lenne._Felfedetés által jutottam annak a tudásnak a birtokába, hogy a nikolaiták cselekedetei olyan cselekedetek, amelyekkel az ember megbecsülést szeretne kivívni. Az Ige azért állítja, hogy gyűlölik a viszonzást elváró tetteket, mert azt az egyház saját tanításának igazságaiból jól tudja, &lt; hogy a nikolaiták cselekedetei ezt jelentik – a ford.&gt;, ezért is utasítja el azokat – emiatt mondja az Ige, hogy _az megvan benned_. Mindenki, amíg a hitigazságok szerepelnek nála az első helyen, és a szeretetből eredő jóságnak csak a második jut, tettei szerint érdemkereső, ám az, aki a szeretet jóságára alapoz, nem ilyen; azért nem, mert a valódi szeretet nem kíván semmit cserébe, hanem egyszerűen csak szívesen teszi a jót, ez az, ami benne rejlik; az igazságokból pedig azt is tudja, hogy minden jó az Úrtól van, így idegenkedik attól, hogy bárkitől is viszonzást várjon el. Márpedig az elsősorban a hitből fakadó igazságokra tekintők egyébre, mint érdemkereső cselekvésre aligha képesek, de mégis, épp az általuk meglelt igazságokból jól tudják, mennyire elvetendő az effajta hozzáállás. Isten Igéje is ezt mondja, miután figyelmeztetett rá, hogy – amennyiben nem a szeretetet tartja a legfontosabbnak – az ember csupa olyan dolgot művel majd, amitől éppenséggel elfordulnia lenne tanácsos. Mindez az Úr kegyelme és törvénye ellen való, mert az, aki arra vágyik, hogy munkálkodását mások méltassák, a törvénykezés jogát tulajdonítja magának, sőt, egyenesen azt állítja, hogy az igazság az ő oldalán van, hiszen ő azt, úgymond, kiérdemelte.  
Csakhogy a dolog úgy áll, hogy ez a törvény megcsúfolása, hiszen az érdem kizárólag az Urat magát illeti, egyedül Ő az, aki az embert jósággal ruházza fel.  
Csakis az Úr Maga az Igazság, ahogy azt Ő Maga tanítja, Jeremiásnál:  
_”Ímé, eljőnek a napok, azt mondja az Úr, és támasztok Dávidnak igaz magvat… és ez lesz az ő neve, a melylyel nevezik őt: Jehova a mi igazságunk”_ (Jer.23:5,6, és 33:15,16)

AR 87. _”A kinek van füle, hallja, mit mond a Lélek a gyülekezeteknek”_  
A mindezt megértő ember követni fogja az Ige isteni Igazából való tanítás útmutatását, mely azoknak szól, akikből majd egyszer az új egyház - az Új Jeruzsálem - állani fog.  
A hallás felfogást és befogadást egyaránt jelent, mert azt, amire az ember odafigyel, egyrészt felfogja érzékeivel, másrészt meg kellő alázattal is viseltetik iránta. A hallani ige hordozza mind a két jelentést; ezt bizonyítja ugyanaz, az összes egyházhoz egyformán intézett mondat, mely megkülönböztet meghallást, azaz valaki szava iránti odafigyelést és ráhallgatást, azaz valaki szava iránti engedelmességet; ez utóbbi a befogadás, előbbi, pedig a felfogás.  
A két jelentés megfelelésből adódik, mert a mennyben a hallószerv tartományának vidékét az érzékelők és befogadók lakják. A hallás a hitet jelenti, ezért is mondja az Úr, hogy akinek van füle, hallja, mit mond a Lélek. (Mt.11:15 és 13:43, Márk 4:9,23 és 7:16, Lk. 8:8 és 14:35), hasonlóképpen e fejezet 11.,17., és 29. versében, valamint a következő fejezet 6., 13., és 22. versében szintén ezt találjuk.  
Az egyházakhoz szózatot intéző Lélek az Ige isteni Igazát jelenti, a gyülekezetek pedig a földkerekség valamennyi keresztény egyházát, míg Isten Lelkén – ami a Szentlélek – az Úrból kiáradó isteni igazság értendő (erről lásd még _Az Új Jeruzsálemnek az Úrról való tanítása_ 51. cikkét), és mivel a szavak címzettje az egyetemes egyház, az Ige gyülekezetekről, nem pedig gyülekezetről tesz említést.  
<br/>AR 88. _„A győzedelmesnek”_  
Annak, akinek önnön gonoszsága és hamissága ellen folytatott küzdelme eredményeként megújhodásban van része.Mármost, mivel a hét gyülekezethez intézett írásban megtalálható minden olyan, a keresztény egyházhoz kapcsolódó ember életminőségének a leírása, aki képes az Új Jeruzsálem tanítását magáévá tenni, de aszerint is élni, azazhogy minden gonosz és hamis dolog elleni harcának köszönhetően újjáalakíttatni, az Ige a mindegyik egyházhoz külön-külön intézett intelmét az _’annak, aki győz ’_ szavakkal zárja.  
Ugyanis így szól az efézusi gyülekezethez: _”A győzedelmesnek enni adok az élet fájáról, a mely az Isten paradicsomának közepette van.”_  
A szmirnaihoz: _”A ki győz, annak nem árt a második halál.”_ (2:11)  
A pergamoszihoz: _”A győzedelmesnek enni adok az elrejtett mannából.”_ (2.17.)  
A thyatíraihoz: _„A ki győz, és a ki mindvégig megőrzi az én cselekedeteimet, annak hatalmat adok a pogányokon.”_ (2:26)  
A sárdeiszihez: _”A ki győz, az fehér ruhákba öltözik”_ (3:5)  
A filadelfiaihoz: _”A ki győz, oszloppá teszem azt az én Istenemnek templomában”_(3:12)  
És a laodiceaihoz: _”A ki győz, megadom annak, hogy az én királyiszékembe üljön velem”_ (3:21)  
Az, _„aki győz szavak”_ ezeken a helyeken tehát az önnön gonoszsága és hamissága ellen folytatott küzdelme eredményeképpen folyamatos megújhodó embert írják le.  
<br/>AR 89. _”enni adok az élet fájáról”_  
Ez az Úrból kiáradó egyetemes szeretet, ill. az ember iránti szeretet jóságának a befogadása.  
Az Igében enni azt jelenti, ’magunkévá tenni’, az élet fája meg az egyetemes szeretet jósága szerinti Urat, így az enni az élet fájáról soron az Úrtól érkező szeretet vétele értendő.  
Az evés befogadás: ahogy a természeti élelemből annak elfogyasztása után az egész test részesül, úgy a lelki eledel is, miután azt az ember magához vette, életet kölcsönöz szellemének. Az élet fája kifejezés alatt az Urat értjük egyetemes szeretetének jósága tekintetében, ugyanúgy, ahogy az Éden kertjének közepén magasló életfa sem jelent mást, épp azért, mert az ember is az Úrból áradó egyetemes szeretet jóságának és emberszeretet jóságának befogadásából nyeri mennyei és szellemi életét.  
A fa az Igében sok helyen szerepel, és az egyház népének fiát jelenti, sőt egyetemes értelemben véve magát az egyházat; gyümölcse az életben jelenlévő jó, annak okából, hogy az élet fája az Úr, Akitől minden egyes, az egyházhoz kapcsolódó embernél meglévő, illetve az egyháznál magánál fellelhető jó ered, de erről többet majd a maga helyén.  
Az Ige megkülönböztet spirituális és felebaráti szeretetet: a szellemi jó az embertárs iránti szeretet jósága, ám az Úr felé irányuló spirituális szeretet jósága már mennyei jellegű jó; e kettőről, lényegéről és minőségéről, olvashatunk még a következőkben, bár a _Menny és Pokol_ című munkában (13-19.sz.) részben már volt róla szó.  
<br/>AR 90. _”a mely az Isten paradicsomának közepette van”._  
Amely a bölcsesség és a hit igazságának bensőségességében van jelen**.  
**A „közepette” szó a bensőt (44., 383. sz.), ez esetben annak mélyebb rétegét jelenti, az Isten paradicsoma a bölcsesség és a hit igazságát, ezért a fa az Isten paradicsomának közepette az Urat jelképezi, az Ő egyetemes, és ember iránti odaadó szeretetének jósága szerint, melynek legbelül, a bölcsességben és hitben vagyon szállása; a jó benne van az igazban, mert a jó az élet lényegbeli léte - az esse -, az igaz pedig az élet megnyilvánulása, megjelenítődése - az existere -, amint azt _Az Isteni szeretetről és bölcsességről való angyali tudomány_ban számos esetben kifejtettem.  
Isten paradicsoma a bölcsesség és hit igaza. Ez az igei kert jelentéséből derül ki, lévén az a tudás és az értelmesség; mivel a fák az egyház népét jelképezik, az élet jóságát pedig ama fák gyümölcse. Ezt mind ábrázolja a paradicsom kertje, melyen Ádám bölcsessége értendő, Ezékielnél is ezt a jelentést hordozza: _”Bölcsességeddel és értelmeddel gyűjtöttél magadnak gazdagságot… Édenben, Isten kertjében voltál; rakva valál mindenféle drágakövekkel.”(_28:4,13).  
Ez Tíruszra vonatkozik, melynek magvát az igaz és jó gondolatok, azaz az értelmesség képezi.  
Lásd még, ugyanott:  
_” Ímé, Assúr czédrus vala a Libánonon… A czédrusok el nem takarák őt az Isten kertjében… Isten kertjében egy fa sem vala hasonló hozzá az ő szépségében… irígykedett rá Éden minden fája az Isten kertjében.”_ (31:3,8,9).  
Az elmondottak Egyiptomot és Asszíriát írják le, mivel Egyiptom felel meg a tudománynak, Asszíria pedig az emberi racionalitásnak, ami az észbeli értelmesség - ezt jelenti a cédrus is. Ám, mivel e racionalitás által az ember önnön értelmi gőgjének hibájába esik, az Ige azt mondja róla ugyanannak a fejezetnek a 18. versében:  
_”Kihez vagy hát hasonló dicsőségben és nagyságban Éden fái közt!? Hiszen le fogsz szállíttatni Éden fáival a mélység országába; körülmetéletlenek közt feküszöl”._  
A körülmetéletlenek azok, akikből hiányzik a másik iránti szeretetjóság, lásd Ézsaiásnál:  
_”Mert megvigasztalja az Úr Siont… pusztáját olyanná teszi, mint az Éden, és kietlenjét olyanná, mint Jehovának kertje”(_51:3)  
ahol is Sionon az egyház, pusztán és kietlenségen pedig az igaztól való eltávolodás és a felőle való tudatlanság értendő. Az Éden és Isten kertje a bölcsesség és eszesség. E kettőt jelenti a kert Ézsaiásnál (58:11 és 61:11), Jeremiásnál (31:12), Ámósnál (9:14) és Mózesnél (IV.24:6).  
Az egyház népének fia, amikor az Úrtól érkező egyetemes szeretet jósága áthatja, felfogóképessége tekintetében olyan, akár a kert, mert az őt éltető szellemi melegség és világosság a szeretet és az értelem. Köztudott, hogy e kettő, a hő és a fény jóvoltából pompáznak virággal a földi, ám ugyanúgy a mennyei kertek is, ahol az Úr egyetemes szeretetjósága által áthatott - annak mértékében, amennyire annak felvevői - gyümölcsfákkal ékes paradicsomi ligetekként láthatók; azok, akik e szeretet megértésében, de nem jóságában vannak, mint ama kertet körülvevő pázsit jelennek meg, melyet viszont a szeretettől elválasztott hitben lévők öveznek, csakhogy ők nem fűnek, hanem homokos talajnak látszanak.  
<br/>AR 91. _”A Smirnabeli gyülekezet angyalának írd meg”_:  
Ez azokhoz és azokról szól, akiknek életét áthatja a jó, vélekedésüket mégis téves tudás befolyásolja.Ama egyházhoz címzett szavak szellemi értelméből kiderül, hogy szmirnai gyülekezeten az Ige ilyen embereket érti.  
<br/>AR 92. _”ezt mondja az Első és az Utolsó”.  
_Az Úr az egyedüli Isten.  
Az Úr önmagát Elsőnek és Utolsónak, Kezdetnek és Végnek, Alfának és Omegának nevezi, valamint Annak, Aki volt, Aki van és Aki eljövendő - lásd az 1. fejezet 4.,8.,11., és 17. versét, e szavak értelmét pedig fentebb, a 13., 29-31., 38., és 17. cikkeknél, mindebből pedig az is egyértelműen kiderül, hogy csakis Ő az egyedüli Isten.  
<br/>AR 93. _” aki halott vala, de ímé él”._  
Akire az egyházban ügyet sem vetettek, Istenemberi voltát pedig tagadták, holott pont ez az, amitől Ő már Önmagában is azonos az Élettel, s így csakis Ő az, Akiből az örök élet fakad. Ez értendő a fenti szavakon, ami látható a már kifejtett (58-60.sz.) cikkelyekből is. Volt már róla szó az imént, de lesz is még a továbbiakban, mégpedig azért, mert az előbb ismertetett egyház népe nem ismeri el az Úr Istenemberségét. Ez az álságos vélekedés jelenti egyben a Hozzá való közeledésének legfőbb akadályát is.  
<br/>AR 94. _”Tudom a te dolgaidat”._  
Az Úr előtt az emberek, egyidejűleg, mind benső, mind külső állapotuk szerint olyanok, akár a nyitott könyv; amiről fentebb (76.sz.) már volt szó.  
Az Úr látja, hogy - jóllehet életüket jóság hatja át - vélekedésükben mégis szemfényvesztés áldozatai ők, s a csalóka dolgokat összetévesztik az élet jóságával.  
<br/>AR 95_. ”és nyomorúságodat és szegénységedet”._  
Hamisságban, azaz mégsem a jóságban járnak  
Tudni a nyomorúságot azt jelenti: ’látni a tévelygést’, tudni a szegénységet pedig ’látni a jónak a hiányát’, mert az Ige a nyomorúság szóval a hamisságot (ld. fentebb, 33.sz.), a szegénység szóval pedig a nem-jóságot illeti; egyebet aligha. Szegényekről és szűkölködőkről olvashatunk benne, a szegények azok, akik nem az igazságban, a szűkölködők meg, akik nem a jóságban vannak. A _„pedig gazdag vagy”_ sor azért van zárójelbe téve, mert nem minden kézirat tünteti fel.  
<br/>AR 96. _”és azoknak káromkodását, a kik azt mondják, hogy ők zsidók és nem azok”._  
Ez az emberek álságos kijelentéseire vonatkozik, amikor váltig bizonygatják, hogy a szeretet jóságában vannak, holott erről szó sincs.  
Káromkodáson itt a valótlanság értendő, zsidókon pedig a spirituális szeretet jóságában lévők, és végső soron maga ez a jóság; tehát az azoknak káromkodása, a kik azt mondják, hogy ők zsidók, és nem azok sor olyasvalakiknek a beszédét jelenti, akik a valóság dacára azt állítják, hogy a spirituális szeretet jósága náluk van.  
Az Ige azért mondja zsidónak, júdeainak a spirituális szeretet jóságától áthatott embert, mert a legmagasztosabb igei értelemből következően Júda az Isteni Szeretet Isteni Jósága tekintetében, Izrael pedig az Isteni Bölcsesség Isteni Igazsága tekintetében magát az Urat jelenti, ezért a Tőle érkező szeretetjóság befogadója zsidó, a bölcsessége igazságának felvevője pedig Izrael. Hogy a zsidó szó így értendő, azt sok igehely bizonyítja, lásd majd lentebb (350. sz.), valamint _Az Új Jeruzsálemnek a Szentírásról való tanításában (51.sz.)_; átvitt értelemben a spirituális szeretet jóságát jelenti, hiszen a szellemi tartalom személytől elvonatkoztatottan érvényes (78, 79. sz). Aki nincs tisztában azzal, hogy ez a név az Úr mennyei egyházának népét, azaz az Úr iránt mély szeretettel teljes embereket jelöli, annak figyelmét káprázat terelheti el az Ige prófétai részében.  

AR 97. _”hanem a Sátán zsinagógája”._  
Az ilyenek az ő tudományuk szerint tévelyegnek.  
Az Ige zsinagógáról beszél, hiszen említi a zsidókat, és mivel ők zsinagógákban tanítottak, maga a szó a tanításra vonatkozik.  
Amikor az Ige Sátánt mond, azon a hamisságban levőkből összeálló poklot érti, ezért beszél a Sátán zsinagógájáról. A pokol nevei Ördög és Sátán. Az Ördögnek nevezett pokol a gonoszság, különösen az önszeretet vezérelte emberek sokaságából alakul folyamatosan, míg az, melynek neve Sátán, azokból tevődik össze, akik a hazugság, s azon belül is leginkább önnön intellektuális kevélységük foglyai.  
A két pokol tehát e kétféle társaságról nyeri elnevezéseit, így a Sátán zsinagógája a hamis nézeteket vallókat jelenti. De itt most az élet jóságában lévőkkel foglalkozunk, akiket áltudományok hamisságai befolyásolnak. Az ilyenek– épp a jóságnak köszönhetően – a hamisat vélik igaznak. Ezért hát velük kapcsolatban fontos előrebocsátani a következőt:  
Minden jóságot, ami csak fellelhető az Isten imádatában, az igazság szüli e világra, és minden igaz a jóból alakul ki; ezért az igazságot nélkülöző jóság nem is jóság, ahogy a jóság híján lévő igazságot sem lehet igazságnak mondani. Külsőre mindkettő egyformának tűnik, pedig valójában egyáltalán nem az. A jó és igaz egyesülését mennyei házasságnak nevezik, s ennek gyümölcse az emberen belüli egyház és az emberen belüli menny; ám ha igazság helyett csalárdság található nála, akkor e hamisság jóságát cselekszi, mely jóság többé már nem is valódi, hanem vagy képmutató, vagy érdemkereső, vagy pedig veleszületett, azaz természeti eredetű.  
Na de világítsuk meg mindezt néhány példával:  
Ha valaki azzal az illúzióval áltatja magát, hogy jócselekedetei tőle magától származnak, és úgy véli, hogy a jóra való hajlam eleve benne van, annak jósága nem valódi, hiszen önnönmagát tételezi középpontnak, nem pedig az Urat.  
Ha valaki olyan hamisságban van, hogy saját jóságát tartja az abszolút jónak, az nincs a benne rejlő gonoszság tudatában, tehát nem tanúsíthat megbánást sem; így ő maga bármennyire jónak is tűnik kívülről, tettei mégsem azok, hiszen bűnbánat nélkül az ember gonoszságban marad.  
Ha valaki abban a csalóka reményben ringatja magát, hogy a benne meglévő jóság megtisztítja őt a gonoszságtól – melynek természetéről amúgy halvány sejtelme sincs - csakis áljótett az, amit gyakorol, nem más, hisz annak benső mivoltát saját komiszsága fertőzi.  
Ha valaki a sokistenhit hamis tanát vallja, s e hiedelmében megrögzül, a jó, amit tesz, megosztott; a részekre különülő, önmagával meghasonlott jóság pedig nem jóság.  
Ha valaki azt az igaztalan nézetet teszi magáévá, hogy az Úr emberségében az Isteniség nem úgy van jelen, ahogy testben a lélek, az nem képes rá, hogy Tőle megihlettetve cselekedjen jót, márpedig az a jóság, melynek eredete nem az Úrban van, nem jóság, amint azt az Úrnak e felfogás ellen irányuló szavai is mutatják:”Maradjatok én bennem és én is ti bennetek. Miképen a szőlővessző nem teremhet gyümölcsöt magától, hanemha a szőlőtőkén marad; akképen ti sem, …ha valaki nem marad én bennem, kivettetik, mint a szőlővessző, és megszárad; és egybe gyűjtik ezeket és a tűzre vetik, és megégnek.” (Jn.15:4-6), valamint a többi igehelynél; a jó ugyanis az igazságból nyeri önnön természetét,az igazság önnön lényegi lételemét pedig a jóból eredezteti. Ki ne tudná, hogy az istentudományt nélkülöző egyház nem is egyház? Hiszen az vezeti rá az embert az Istenről és az Istenből való gondolkodás képességére, a Belőle, egyszersmind a Vele való együttes cselekvésre, mert a tan az igazságból származik: az igazsággal harmonizáló munkálkodás az, amit jónak nevezzük, amiből is nyilvánvaló, hogy a hamissággal összhangban lévő cselekvés jónak semmiképp sem mondható. Úgy tartják, hogy az emberi jótett önmagában se nem igaz, se nem jó. Mivel a jóság természete tőle eltérő forrásból mégsem származhat, ezért úgy függnek össze, mint a szeretet és a bölcsesség, és még úgy is, mint a szeretet és a balgaság; a bölcs ember szeretete az, ami a jót teszi, s noha az esztelené ránézésre ugyanolyan, belsőképpen mégis teljesen különböző; ezért az előbbié színaranyhoz hasonlatos, míg az ostobáé csak olyan, mint a sárrögöt fedő aranymáz.  
<br/>AR 98. _”Semmit ne félj azoktól, a miket szenvedned kell”._  
Ne essetek kétségbe, mikor gonoszság fenyeget, és hamisság ostromol benneteket, hisz azoknak, akik életükkel a jót, de igaztalan tanoktól megtévesztett vélekedésükkel a hamisat követik, másképp ez nem is lehetséges, amint azt mindjárt látni fogjuk.  
<br/>AR 99. _”Íme a Sátán egynehányat tiközületek tömlöcbe fog vetni”._  
Ezeknek életjóságát pokolbéli gonoszság sanyargatja majd**.  
**A tömlöc vagy a fogságba vetés ezt jelenti, mivel ördögön a hazugságban lévőkből álló pokol, illetve átvitt értelemben maga az abban uralkodó és onnan kiáradó hamisság értendő (97. sz.). Fogságba vagy börtönbe vetik, azaz gyötörni fogják majd őket, mert azok, akiket így gyengít el és kínoz a gonoszság és hamisság, olyanok, mint a láncravert rabok, csak rossz dolgokra tudnak gondolni, miközben pedig jóságra törekednek. Bensőjükben ezért aggodalom és folytonos tusakodás dúl, melytől szabadulni képtelenek, akárha vasravert foglyok lennének. Mindez azért van így, mert jóságuk hamissággal van összefüggésben, s a kapcsolódás mértéke szabja meg a bennük meglévő gonoszság erejét is; a jóság elgyengítése ezt jelenti. Elcsigázottságban azonban nem a természeti, hanem a szellemi szférában, valójában a halál után lesz részük. Megadatott nekem, hogy gyakran lehettem szenvedésük szemtanúja: az emberek jajveszékelve azon keseregtek, mennyi jót vittek véghez életükben, és még most is a legszívesebben ezt tennék, ám a minden oldalról fenyegető gonoszság meghiúsítja a szándékot. De a jóság nem gyengül el mindenkinél egyformán; azok, akik valaha konokul ragaszkodtak a hamissághoz, sokkal kíméletlenebb zaklatásnak vannak kitéve. Ezért mondja az Ige, hogy a Sátán egynehányat tiközületek tömlöcbe fog vetni. Arról, mennyire veszélyes dolog a hamisságban való megrögzülés, még több olvasható Az Új Jeruzsálemnek a Szentírásról való tanításában (91-97 sz.). A megkötözött, és a tömlöcbe vetett az Igében egy és ugyanaz, lásd a következendő helyeket:  
_”Én, az Úr, hívtalak el…hogy a foglyot a tömlöczből kihozzad, és a fogházból a sötétben ülőket.”_ (És. 42:6-7; 49:8-9).  
_”fölkent engem Jehova, elküldött, hogy bekössem a megtört szívűeket, hogy hirdessek a foglyoknak szabadulást, és a megkötözötteknek megoldást;”_(És. 61:1).  
_”…a veled való szövetségnek véréért a te foglyaidat is kibocsátom a kútból, a melyben nincs víz.”(Zak. 9:11).  
”Isten hozza vissza a száműzötteket, kihozza boldogságra a foglyokat”_(Zsolt.68:7).  
_” Jusson elődbe a foglyok könyörgése”_(Zsolt. 79:11).  
_” Mert alátekintett… az Úr… hogy meghallja a fogolynak nyögését, és hogy feloldozza a halálnak fiait.”_(Zsolt. 102:20).  
_” Jehova… megszabadítja az elfogottakat.”_(Zsolt. 146:7).  
Fenti igehelyekből nyilvánvaló, hogy e foglyok nem földi tömlöcök rabjai, hanem azok, akik a pokol, azaz a gonoszság és a hazugság börtönében sínylődnek. Ugyanezt jelentik az Úr szavai Máténál:  
_”… fogoly voltam, és nem látogattatok meg engem.”_(Mt. 25:43).  
Az Úr azért mondja, hogy semmit ne félj azoktól, a miket szenvedned kell és légy hív mind halálig és néked adom az életnek koronáját, mert kihozza a foglyokat, azaz megszabadítja a sanyargatástól az életük szerint jóságban, tanaik szerint hamisságban lévőket.  
<br/>AR 100. _”hogy megpróbáltassatok”_:

&lt;Hogy megpróbáltassanak&gt; az ellenük támadó hamisságok által. Amiért ezt jelenti, az attól van, hogy a próbatétel szellemi értelemben véve nem más, mint az ördögnek és az Úrnak az emberért folytatott küzdelme.  
Az ördög, avagy pokol minden agyafúrt mesterkedését latba vetve vádaskodik és szapulja az embert, ámde az Úr igazságával kivezeti teremtményét a hamisságok útvesztőjéből, és szabaddá teszi őt. Az ütközet mintegy az ember bensőjében zajlik, mivel a nála lévő elvetemült szellemekből árad; ez az, amit kísértésnek nevezzünk. Saját tapasztalat alapján bizton állíthatom, hogy a kísértés szellemi lényege épp ez, mert annak során láttam a pokol mélyére vonzó szellemeket és az Úrtól felém áramló szabadító befolyást is éreztem.  

AR 101. _”és lesz tíz napig való nyomorúságotok”_:  
Mindez addig tart majd, míg be nem tölti önnön idejét – míg az emberek makacsul kitartanak a hamisság mellett**.  
**A nyomorúság itt a gyötrődést, azaz, a kísértést jelzi (lásd. a 33. és a 95.sz.-t), a tíz nap a kitartásuk beteljesedését, s a rákövetkező légy hű mind halálig sor a hamisságeltávolító, és az azt mintegy megsemmisítő igazság befogadását és elismerését írja le. A tíz nap a mindvégig való helytállás viszonyait jelenti, mivel a nap szó állapotot, a tíz pedig teljességet jelöl. Az Igében az idő mindig állapotnak felel meg (947. sz.), míg a szám az állapot körülményeit ecseteli.  
Egyszóval a tíz valaminek a beteltét mutatja, de jelenthet persze sokaságot, gyakoriságot, a mindent, és mindenkit is, amint erről a következő helyek tanúskodnak:  
_”…az emberek, a kik látták az én dicsőségemet ..megkisértettek engemet immár tízszer”_(IV.Móz.14:22)._”Tízszer is meggyaláztatok már engem…”(Jób 19:3).  
„tízszerte okosabbaknak találá őket…az írástudóknál és varázslóknál…”_ (Dán. 1:20)._„tíz asszony süti majd a ti kenyereteket egy kemenczébe”_ (III.Móz.26:26)._  
„tíz ember ragad egy zsidó férfiúba s ragad annak ruhája szélébe”_(Zak. 8:23).  
Mivel a tíz a sokat, és a mindent jelenti, a Jehova által a kőtáblákra felírt rendelkezéseket is Tízparancsolatnak _&lt;Decalogus, O δεκάλoγoς – ’tíz szó, tíz ige’- a ford.&gt;_ nevezik. (V.Móz.4:13; 10:4). A tíz parancsolat az igazság teljességét foglalja magában. Ezért hasonlítja az Úr a mennyek birodalmát tíz szűzhöz (Mt. 25:1), ezért szól példabeszédében a nemes emberről, aki tíz szolgájának tíz gírát ad, hogy kereskedjenek azzal (Lk 19:12-27). A tengerből feljövő fenevad tíz szarva a sokat jelenti (Dán. 7:7), a másik, szintén a tengerből kiemelkedő fenevad tíz szarva is a tíz koronával (Jel.13:1), a veres sárkány tíz szarva (Jel. 12:3), a &lt;parázna&gt; asszony meglovagolta veres fenevad tíz szarva (Jel. 17:3, 7, 12) is ugyanezt a jelentést hordozza. A tíz szarv a hatalom nagyságát hivatott ábrázolni. E szám teljességet, sokaságot, és mindent szimbolizáló jelentése nyilvánvaló, aminthogy be is vezették a Jehovának áldozatul felajánlandó tizedet, amit Jehova Áronnak és a lévitáknak adott örökségül (IV.Móz.18:24, 28; V. Móz. 14:22), valamint, hogy Ábrám mindennek a tizedrészét Melkhisédeknek adta (I.Móz. 14:18, 20); ez egyben annak a jelképe is volt, hogy Jehova áldotta meg őket minden bőséggel, melyet azért megszenteltnek tekintették. (Mal.3:10).  
Mindebből tehát levonható, hogy a tíz napig tartó gyötrődés azt jelenti, hogy a kísértés önnön idejének beteltéig tart majd, addig, míg az emberek talmi dolgokhoz vágynak kötődni: a hamisság ugyanis csak attól vétetik el, aki maga is ezt akarja, az ellenszegülőtől sohasem.  
<br/>AR 102. _”Légy hív mind halálig”_:  
Ez az igazság befogadását és tudatát jelenti, miközben az eltávolítja a hamisságot, mely - látszólagosan – el is töröltetik általa.  
Légy hív mind halálig természeti tartalom szerint annyit tesz, hogy hűségük életük végéig kitart majd, de szellemileg úgy is értendő, hogy az igazság lel náluk befogadásra és megértésre, mialatt a hamisságot elvonja tőlük, sőt, mintha azt egyenesen semmissé is tenné. A szellemi birodalom lakói, akik a halált másképp nem is fogják fel, ezt így értelmezik. Ez esetben a halál a kísértés megszűntét jelenti. Ám e megsemmisítés csak látszólagos, mégpedig azért, mert az embernél meglévő elvetemültséget és csalárdságot tulajdonképpen nem eltörlik, hanem eltávolítják, csakhogy ő a dolgot úgy éli meg, mintha mindkettőt szétzúznák, hisz ezt követően az Úr őt jóságban és igazságban élteti tovább.  
<br/>AR 103. _”és néked adom az életnek koronáját”_:  
Akkor a győzelem elismeréseként elnyerik majd az örök életet.  
Mivel mindvégig tartó próbatételekről van szó, az Ige a nékik adandó örök élet koronájáról beszél, mely az erre vágyó, sírig is hűséges vértanúkat illeti meg; s halál után valóban megkapják a diadal jutalmát jelképező koronát; eképp felékesítve tündökölnek a mennyben, ahogy azt kegyelemből jómagam is láthattam.  
<br/>AR 104. _”A kinek van füle, hallja, mit mond a Lélek a gyülekezeteknek”_:

ugyanennek a fentiek (87. sz.) szerint is az a jelentése, hogy aki mindezt megérti, fejet hajt az Ige isteni Igazságának tanítása előtt, mely az új egyház, az Új Jeruzsálem népének fiait vezeti majd.  
<br/>AR 105. _”A ki győz”_:

E sor a gonoszság és hamisság elleni küzdelme által megújhodó embert jelenti, amint azt a fentebbi (88. sz.), ugyanerre vonatkozó kifejtésből is kitűnik.  
<br/>AR 106. _”annak nem árt a második halál”_:Az nem adja át magát a gonoszságnak és hamisságnak**.  
**Az első halál a testé, a második a léleké - ez az elkárhozás (ld. a 853 és 873. sz.-t), és mivel a légy hív mind halálig azt jelenti, hogy az ember az igazság tudatára ébred majd, miközben az eltávolítja belőle a hamisságot, az _”annak nem árt a második halál”_ sorral az Ige már a kárhozattól, azaz a gonoszság és hazugság általi pokolra jutástól való megmenekedést írja le.  
<br/>AR 107. _”A Pergámumbeli gyülekezet angyalának írd meg”_:  
Ez azokhoz és azokról szól, akik az egyház leglényegét a jótétemények gyakorlásában látják, míg a tanítás igazságaira ügyet sem vetnek.  
Az, hogy a pergamoszi gyülekezet az ilyen embereket jelenti, a hozzájuk intézett levél szellemi értelemben vett mondanivalójából is következik. Ám velük kapcsolatban előre kell bocsátani pár dolgot, hogy tisztában lehessünk az egyházban betöltött szerepükkel és lényegi tulajdonságaikkal.  
A keresztény egyház napjainkban javarészt kétféle társaságból tevődik össze: az egyiket azok alkotják, akik szorgalmatos munkálkodásban vannak, de nem az igazságban, míg a másik az istenimádat áhítatában lévő, de sem jót nem cselekvő, sem igazságban nem járó emberekből áll. Ez előbbiekről itt, az utóbbiakról pedig a szardeiszi egyházra vonatkozó résznél (154. sz.) essék szó.  
A tevékeny, ámde az igazság híján lévő emberek olyanok, mint akik értelem nélkül cselekszenek; márpedig az értelemben szűkölködő cselekedetekből hiányzik a lélek; az angyalok tekintete előtt az ilyen emberek úgy jelennek meg, mint holmi fából faragott utánzatok; azok pedig, akik viszonzásban reménykedve munkálkodtak, szintúgy e faragványokhoz hasonlítanak, azzal a különbséggel, hogy testük mezítelennek látszik, szemérmük is fedetlennek. Olyan bárányoknak is tűnnek, melyeket nem fed gyapjú, sőt az angyalok az érdemkeresőket egyenesen trágyával borított juhoknak látják. Hisz az összes cselekedetet az értelem vezérelte akarat szüli, s ugyanez az értelem ruházza fel élettel; ebből adódóan látják őket az angyalok, ahogy az imént említettem, lélek és öltözék nélkül valóknak.  
<br/>AR 108. _”Ezt mondja az, a kinél a kétélű éles kard van”_:

Ez az Urat jelenti, az Ige tanának gonoszságot és hamisságot szertefoszlató igazsága szerint**.**  
Ezt a sort az előző fejezetben (16.sz.) olvashatjuk, mely az ember Fiát írja le, Akiről az Ige mint Úrról beszél. Fentebb (52. sz.) láthattuk, hogy a mondaton a hamisságnak az Ige, azaz az Úrtól eredő tan általi szétszóratása értendő és itt azokhoz és azokról szól, akik az egyház velejét pusztán a karitatív tevékenységbe helyezik, a tan igazsága pedig semmi teret sem kap náluk. Mivel tehát kihagyják, avagy könnyedén veszik az olyannyira szükséges igazságokat, az utána következő _Térj meg: ha pedig nem, ellened megyek hamar, és vívok azok ellen számnak kardjával_ vers (a második fejezet 16. verse) őrájuk vonatkozik.  
<br/>AR 109. _”Tudom a te dolgaidat”_:

Fentebb (76.) már kifejtettem e sor jelentését, mely szerint az Úr egyidejűleg látja mindezen emberek színét és fonákját, így azt is, hogy a cselekvés gyakorlata az ő esetükben nélkülözi a tan elméletét.  
<br/>AR 110. _”… és hogy hol lakol, a hol a Sátán királyiszéke van”_:  
Ez az ő homályborította életüket mutatja.  
Fentebb (97.sz.) olvasható, hogy a Sátán név a hamisság uralta emberekből álló poklot jelenti: a hamisságban járás a szellemi homály állapota, mely kifejezés által az Igében - a halál árnyéka, vagy az éj szavak mellett - az alvilági gonoszság hazugságában sínylődő ember gyötrelmes helyzete íratik le; mindezek tükrében a Sátán királyiszéke jelenti magát a sötétséget. Ám a homály itt nem egyszerűen arra vonatkozik, hogy az emberek hazugságban élnének, hanem a tanigazság teljes hiányáról tanúskodik náluk, ahogy az a _Menny és pokol_ (126-140 sz), és Az _Új Jeruzsálemnek a Szentírásról való_ tanítása (73., 104-113. sz.) című munkákból is kitűnik.  
Az Ige sok helyen mesél azokról, akiket homály, vagy a halál árnyéka, vagy sötétség borít s akiknek szemét az Úr nyitja meg. Ez a jót cselekvő, de az Úr látásának, s az Ő Igéjének ajándékát nem bíró, s így az igazságnak ugyancsak híján lévő pogány népekre vonatkozik; tökéletesen hasonlók pedig hozzájuk azok, akik a keresztény világban a tan igazságát nélkülözvén pusztán szorgalmatosságban vannak, és ezért ők is méltán viselik a pogány elnevezést. Hisz van tudomásuk az Úrról, rátalálni mégsem képesek; az Igét is birtokolják, rejtett igazsága után mégsem kutakodnak. A tudom…hol lakol sor az ilyen emberek lényegi tulajdonságainak ismeretét foglalja magában, mivelhogy a szellemvilágban mindenkinek saját legbelső mozgatórugóinak megfelelő helyen van szállása. Így valóban érvényes a jóságuknak sötétség uralta életéről tanúskodó ott lakol, a hol a Sátán királyiszéke van megállapítás. A spirituális régió sátáni szellemei e buzgólkodóktól nyerik hatalmukat, nélkülük semmire sem mennének; ezért magukhoz kötözik őket, ezt pedig oly módon művelik, hogy egyikőjük előállván így szól kiszemelt áldozatához: ’Íme, én embertársad vagyok, és teneked felebaráti kötelességed, hogy jót tégy velem’; aminek hallatán persze a gyanútlan ember segítő kezet nyújtva jól lépre megy, mert jószerével azt se nézi, ki fia-borja, miféle szerzet az illető, akit pártfogásába vesz. Dehát honnan is tudhatná, amikor az igazságnak híján van; csakis az igazság tudása tesz minket képessé arra, hogy meglássuk a különbséget ember és ember között: ezt és nem mást jelenti az _„és hogy hol lakol, a hol a Sátán királyiszéke van”_ sor.  
<br/>AR 111. _”és az én nevemet megtartod, és az én hitemet nem tagadtad meg”_:  
_Mindezen körülmények ellenére ők_ &lt;a pergamoszi gyülekezeten értendő emberek – a ford.&gt; _továbbra is tartják vallásukat, az istentisztelet ceremóniáját is annak megfelelő módon végzik; és hiszik az Ige isteni Igazságát._  
Az Igében _Jehova_ vagy _az Úr_ néven értendő mindaz, ami az Ő imádatából részesül; azaz a vallás veleje; lásd fentebb (81.sz), e helyütt pedig arra utal, hogy az emberek rendelkeznek istenhittel, és ahhoz kapcsolódó szertartással. A _hit_ itt nem a napjaink egyházát uraló meggyőződést, hanem az _isteni Igazságot_ jelenti, mert a hit az igazság, az igazság pedig a hit tartozéka: a mennyben a _hit_, illeve az Igében az _istenhit_ szó pontosan ezt tükrözi; a héber nyelv ezért használ mindkettőre egy kifejezést, az _Amuna_ szót.  
Mármost, mivel az istenhit szó fejezi ki az isteni Igazságot, és mert az Ige maga az isteni Igazság, az „_és az én nevemet megtartod, és az én hitemet nem tagadtad meg”_ soron annak tudását értjük, hogy e hívők tisztában vannak az Ige isteni Igazságot jelentő mivoltával.  
<br/>AR 112. _”Antipásnak, az én hű bizonyságomnak napjaiban sem, a ki megöleték nálatok, a hol a Sátán lakik”_:  
_Akkor is, amikor az egyház minden igazságát hamisság sodorja el._  
A _bizonyság_, _&lt;mártír- a ford.&gt;_ akárcsak a _’tanú’_szó az igazság megvallását jelenti. A görög nyelv e két fogalmat egyetlen szóval jelöli. Az Antipás név angyali, spirituális eredetű. Mindezek miatt az _Antipás,… a hű bizonyság_ az igazság megvallását fejezi ki, elvont értelemben pedig az igazságot magát. Ezért az _Antipásnak, az én hű bizonyságomnak napjaiban sem, a ki megöleték nálatok, a hol a Sátán lakik_ sor mutatja azt a pillanatot, amikor az egyházban hazugságok tömkelege által kiirtatik az igazság. Fentebb (97.sz.) már olvashattuk, hogy a _Sátán_ a pokolban uralkodó, és az abból kiáradó hamisságot jelenti.  
<br/>AR 113. ”_De van valami kevés panaszom ellened”_:

Minden további magyarázat nélkül is nyilvánvaló, hogy a &lt;pergamoszi gyülekezeten értendő embereknek – a ford.&gt; a következő róható fel:  
<br/>AR 114. _„… vannak ott nálad, a kik a Bálám tanítását tartják, a ki Bálákot tanította, hogy vessen botránykövet az Izráel fiai elé, hogy egyenek a bálványáldozatokból, és paráználkodjanak”_ .  
_Vannak köztük olyanok, akik kétszínű cselekvésükkel beszennyezik Isten imádatának szertartását, megtörve annak szentségét.  
_Ez pedig Isten Igéjének a Bálámra és Bálákra, Moáb királyára vonatkozó történeti részéből következik. Bálám képmutató szemfényvesztő volt: habár áldást mondott Izráel fiaira, mert Jehova őt így vezette, szívében mégis a pusztulásuk gondolatát dédelgette, és Báláknak adott tanácsa is ezt célozta, tette így ugyancsak álszentnek bizonyult.  
Arról, hogy Bálám sarlatán volt, a IV. Móz. 22:7-nél és 24:22-nél, ill. Józsuénál a 13:22-ben olvashatunk.  
Hogy megáldván Izrael fiait kedvezőleg beszélt róluk, arról a IV. Móz. 23: 7-15, 18-24 és a 24: 5-9; 16-19- nél található helyek tanúskodnak.  
Hogy minderre Jehova indította őt, annak bizonyságául szolgáljon a IV. Móz. 23:5,12,16, ill. a 24:13. sz. igerész.  
Hogy vesztüket kívánta, és hogy ezt a végromlást a Báláknak adott tanácsával ő maga idézte elő, azt lásd a IV. Móz. 31:16-nál.  
A Báláknak nyújtott útmutatást a a IV. Móz. 25:1,9,18. sz. rész tartalmazza.  
Bálám tehát botránykövet vetett Izrael fiai elé. Isten Igéje erről így beszél:  
”_Mikor pedig Sittimben lakozik vala Izráel, kezde a nép paráználkodni Moáb lányaival. Mert hívogatták a népet az ő isteneik áldozataira; és evék a nép és imádá azoknak isteneit. És odaszegődék Izrael Bál-Peórhoz…de meghaltak vala a csapás miatt huszonnégy ezeren_ ”(IV. Móz. 25: 1-3, 9, 18).  
_Izrael fiai_ az egyházat ábrázolják; az _evés az áldozatokból_ a szent dolgok bitorlását jelzi: az idegen isteneknek szánt ételáldozat elfogyasztása, avagy a bálványimádás a szentség sárbatiprását, profanizálását mutatja; a _paráználkodás_ a hódolat bemocskolását és eltorzítását; mindezt a londoni kiadású _Arcana Coelestia (Mennyei titkok)-_ban (2468 sz.) is kifejtettem. Fenti szavak szellemi jelentésén tehát ez értendő.  
<br/>AR 115. _”Így vannak nálad is, a kik a Nikolaiták tanítását tartják, a mit gyűlölök”:_  
_A nikolaiták tetteit_ – amint az fentebb (86.sz.) látható – _érdemkeresés jellemzi_. A pergamoszi gyülekezetet jelentő, az egyház velejét a jótettek gyakorlásában látó, de a tan igazságait abból kihagyó emberek kapcsán megállapítható, hogy cselekvésüket képmutatás és a jutalom elvárása vezérli. Ez persze közülük nem mindenkire áll. Az Ige beszél mind a Bálám tanítását követőkről, mind a nikolaiták tanaihoz ragaszkodókról: márpedig az imádattal összefüggő cselekvést vagy a jóság, vagy a viszonzást- elvárás, vagy egyszerűen csak a képmutatás motiválja..E két utóbbiról most essék szó, a jóságból eredő munkálkodásra pedig a későbbiekben még majd visszatérünk.  
<br/>AR 116. _”Térj meg”_:  
_Figyelmeztetés, hogy az ember őrizkedjen az efféle, fizetséget elváró farizeusi tettektől, és csak a jóságból eredőket gyakorolja.  
_A megtérés épp ezt jelenti, mivel az egyház lényegét és az üdvözülést a jótettekbe, de nem a tanítás igazságaiba helyezők az imént tárgyalt jutalomra apelláló és képmutató jóságtól ódzkodni fognak, amikor épp a tanigazságra, annak mikéntjére és mibenlétére vezetik majd rá a többieket; ezekre érdemes törekedni és gondolni, ezekben hinni és kedvet lelni, hogy a jótetteket csakugyan valódi jóság vezérelhesse.  
<br/>AR 117. _”ha pedig nem, ellened megyek hamar, és vívok azok ellen számnak kardjával”_:  
_Ha az emberek nem ezt teszik, az Úr majd harcra kél velük Igéje segítségével és meggyőzi őket saját munkálkodásuk álnok voltáról_, amivel kapcsolatban lásd fentebb a 108.sz.-t.  
<br/>AR 118. _”A kinek van füle, hallja, mit mond a Lélek a gyülekezeteknek”_:  
_A tanítást megértő engedelmeskedik az Ige új egyház – azaz Új Jeruzsálem – népének fiai számára szóló isteni Igazsága tanításának_; amint az az e témát tárgyaló fentebb (87.sz.) elmondottakból következik.  
<br/>AR 119. _”A győzedelmesnek”_:A fentiek (87.sz.) magyarázatából következően ez a gonoszság és a hamisság elleni harc során megújuló embert jelenti.  
<br/>AR 120. _”enni adok az elrejtett mannából”_:  
_Ez a bölcsességet fejezi ki és azt, hogy a cselekvésnek a mennyei szeretet jósága tulajdoníttatik, miáltal kapcsolat jön létre a munkálkodó ember és az Úr között.  
_Az _elrejtett manna_ a cselekvés jóságában levő, s ahhoz közben a tan igazságait kötő embereket megillető rejtett bölcsességet jelenti, mely a harmadik menny lakóinak sajátja. Ők ugyanis, mivel evilági létük során egyszerre voltak a tettek jóságában és a tanítás igazságában, bölcsesség tekintetében messze felülmúlják a többi angyalt, ám ez a bölcsesség rejtett, mert nem is annyira az emlékezetükbe, mint inkább szívük mélyébe, azaz magába az életükbe íródott bele; ezért természetükre nézve olyanok ők, hogy a tanítás igazságait nem hangoztatják fennen, hanem egyszerűen csak véghez viszik, hiszen eleve tisztában is vannak velük. Abban a pillanatban, amikor mások az igazságokat épp kimondják, ők maguk előtt is látják azokat.  
Ezért a tan igazságát a jóságos cselekedetekkel ötvözőknek részük van az Úr iránti spirituális szeretet jóságában, Ő pedig, bölcsességet oltván jóságukba, eggyé lesz velük. Ez hát az _elrejtett manna_, melyből nékik majd _enni ad._  
Erről tanúskodnak az Úr szavai, a János evangéliuma 6. részének 31-51 sorainál:  
”_..az az Istennek kenyere, a mely a mennyből száll alá, és életet ád a világnak;…Én vagyok az életnek ama kenyere;…A ti atyáitok a mannát ették a pusztában, és meghaltak;…Én vagyok ama élő kenyér, a mely a mennyből szállott alá; ha valaki eszik e kenyérből, él örökké_. ”  
Amiből is meglátszik, hogy a rejtett manna Maga az Úr, Aki jelen lesz az ő cselekedeteikben, akkor, ha kizárólag Őelébe járulnak.  
Akár ’Urat’, akár ’mennyei szeretet jóságát’, avagy ’mennyei szeretet bölcsességét’ mond az ember, az mind egy és ugyanaz. Ám ez a rejtelem aligha képes behatolni az ember természeti gondolkodásába, míg azt földi dolgok felhője burkolja, de mihelyt az elme derültté és verőfényessé lesz, e titok is egyszeriben utat talál hozzá. Erről szól _Az Isteni Szeretetről és Bölcsességről Való Angyali Tudomány_ című munka az elejétől a legvégéig.  
<br/>AR 121. _”…és adok annak fehér kövecskét”_:_  
A sor a jóságban egyesített, mindenki által elismert igazságok összességére vonatkozik.  
_A _fehér kövecske_ azért jelenti ezt, mert a törvénykezés folyamán a bírák szózatolóköveket használtak: a fehéret akkor, ha valakinek javára döntöttek; ugyanis az, amit ez a szín képvisel, nem más, mint az igazság maga (ld. a 167, 379. sz. cikkelyeket); így a _fehér kövecske_ a közvélekedés által igaznak ítélt dolgok együttesének a jelképe. Az igazságokat a jóság fogja össze, mivel magához vonzza és megidézi azokat; mert a jó mindig kedveli az igazat, kötődik is hozzá a vele való összhang mértéke szerint; ez pedig leginkább a mennyei szeretet jóságára áll, mely e kapcsolódás folyamán az igazságokkal szinte egybeforr. Ezért van az, hogy az igazság magából a jóságból lesz láthatóvá, és így kell érteni azt, amikor a törvény az emberek szívébe van írva, ahogy az Jeremiásnál szerepel:  
_”Törvényemet az ő belsejökbe helyezem, és az ő szívökbe írom be…és nem tanítja többé senki az ő felebarátját, és senki az ő atyjafiát, mondván: Ismerjétek meg Jehovát, mert ők mindnyájan megismernek engem”._ (Jer. 31: 33-34)  
Ilyenek a harmadik menny lakói, akik nem emlékezet alapján szónokolnak igazságokról, hanem világosan látják azokat, miközben ezen igazságokról másokat hallanak beszélni, de legfőképpen akkor, amikor Isten Igéjét olvassák, mert ők magában az igazság és jóság frigyében találhatók. Ilyenekké lettek azok, akik a világban csakis az Úrhoz Magához folyamodtak, és csupa jót cselekedtek, az Ige igazságának megfelelően; ővelük kapcsolatban valami kevés olvasható a _Menny és Pokol &lt;látottak és hallottak szerint&gt;_ című munkában is. (25 - 26 sz., 270 – 271 sz.).  
<br/>AR 122. _”és a kövecskén új írott nevet”_:_Jóságuk természete így olyan lesz, mint azelőtt soha._  
Fentebb (81.sz.) látható, hogy egy dolog minőségét minden esetben jóságának alapvonásai kölcsönzik  
A jónak minden tulajdonságát a hozzá kapcsolódó igazságok sokasága határozza meg. Az igazság nélküli jóság olyan, mintha ivóvíz vagy bor kísérete nélkül fogyasztanánk kenyeret vagy bárminemű eledelt, mely így nem lenne elégséges a test táplálásához; vagy olyan, mint a zamatos nedv híján lévő. szikkadt gyümölcs; vagy akár olyan lombjavesztett fához is hasonlíthatnánk e jóságot, melynek ágán még mindig ott árválkodik az őszből ott felejtett néhai gyümölcs összeaszalódott csekély maradéka. Erre vonatkoznak az Úr szavai:  
”_…mindenki tűzzel sózatik meg és minden áldozat sóval sózatik meg. Jó a só: de ha a só ízét veszti, mivel adtok ízt neki? Legyen bennetek só…!”_ (Márk 9:49,50).  
A _só_ jelen esetben az igazság szomjúhozását jelenti.  
<br/>AR 123. _” a melyet senki sem tud, csak az, aki kapja”_:  
_Ez az igazság nem jelenik meg szemmel látható módon, mert mélyen az emberek életébe íratott bele.  
_Az imént (121, 122. sz.) szóltam arról, hogy az igazságok egyesítette jóságnak náluk nem az emlékezetben, hanem magában az élet leglényegibb mivoltában van a székhelye, hogy csakis abba magába, nem pedig az emberi memóriába van beleírva, így más nem is láthatja, sőt még ők maguk sem, hacsak nem úgy, hogy ráéreznek egy dolog igaz voltára, amikor hallják azt vagy olvasnak róla, mert elméjük bensője nyitott az Úr felé. Mivel pedig a mindent látó Úrnak őbennük van szállása, oly módon gyakorol rájuk hatást, hogy az igazságokra - mintegy maguktól – eszméljenek rá. Bölcsességük azonban megsúgja nékik, hogy nem sajátmaguknak, hanem az Úrnak köszönhetően látják csak azokat. Ebből máris világos, mi is az, amit dióhéjban e versek összességén értenünk kell:  
_”a győzedelmesnek enni adok az elrejtett mannából és adok annak fehér kövecskét, és a kövecskén új írott nevet, a melyet senki sem tud, csak az, aki kapja”._ E jelentés summája az, hogy belőlük lesznek majd a harmadik menny angyalai, ha olvassák az Igét, ha kifejtik maguknak belőle a tanítás igazságait és ha az Úrhoz közelednek.  
<br/>AR 124. _”A Thiatirabeli gyülekezet angyalának pedig írd meg”_:_  
Ez azoknak és azokról szól, akik emberszeretetből vannak a hitben és az abból fogant jó cselekedetekben, de azokról és azoknak is, akik az emberszeretettől elválasztott hitben, s az abból fogant gonosz cselekedetekben vannak._ Az, hogy a thyatírai egyházon ezek is, azok is értendők, a nekik címzett írás szellemi értelemben vett tartalmából következik.  
<br/>AR 125. _”Ezt mondja az Isten Fia, a kinek szemei olyanok, mint a tűzláng”_:  
_Ez az Urat jelenti az Isteni Szeretet szülte Isteni Bölcsesség értelmében_, aminek magyarázatát lásd fentebb (48. sz.)  
<br/>AR 126. _”és a kinek lábai hasonlók az ízzó fényű érczhez”_:_  
Ez pedig az Isteni Jó természeti volta_**_,_** ahogy az a már kifejtettekből (49. sz) kiderül.  
<br/>AR 127. „_Tudom a te dolgaidat”_:  
_Az Úr egyaránt ismeri az ember bensőjét és külsőjét_; lásd a 76. sz. cikkelyt, ahol mindezt egyszer már kimutattam.  
<br/>AR 128. ”_és szeretetedet, szolgálatodat”_:  
_Ez a szeretetnek nevezett szellemi érzelemre, és annak gyümölcseire vonatkozik.  
_Az érzelem attól spirituális, hogy az embertárs felé irányul: márpedig a felebaráti szeretet mindig a szellemi szférával van összefüggésben. A _szolgálat_ a szeretet cselekvőképességét jelenti. Ez annak tudható be, hogy az Igében a _szolga_ elnevezés azt illeti meg, aki mindazt, amit a szeretet benne kelt, valóra is váltja.  
Az istenfélő embert az Ige hol _szolgának_ (servus), hol _segítőnek, intézőnek_ (minister) mondja\*: Isten _szolgájaként_ azt emlegeti, aki igazságban, _segítője vagy intézőjeként_ meg, aki jóságban jár, mivel a jó aláveti magát az igaznak, míg az igaz érvényre juttatja a jót . A fentebbiekből (3.sz.) kitűnik, hogy a _szolga_ az igazságban járót jelenti; az pedig, hogy a jóságban lévőt _segítőnek vagy intézőnek_ ( _minister)_ nevezik, a következő passzusok bizonyítják:  
_”Ti pedig Jehova papjainak hivattattok, Istenünk intézőinek neveztettek”_ (És.61:6)  
_”...szövetségem is felbomlik… a lévita papokkal, az én intézőimmel”_ (Jer.33:21)  
Az Igében intézőknek mondják öket, mert a papok az Urat képviselik az Isteni Jóság értelmében.  
_”Áldjátok Jehovát minden ő serege, ő intézői, akaratának teljesítői!”_ (Zsolt.103:21)  
Jehova _„a lelkeket teszi angyalaivá\*\* , a lángoló tüzet segítőivé”_(Zsolt.104:4

Az ’angyal-lelkek’ az igazsághoz, míg az ’angyal-segítők’ a jósághoz kapcsolódnak; a ’tűz lángja’ is a szeretet jóságát jelenti. Jézus ugyanis a Máté 20:26, 27 –ben a következőt mondja:  
_”a ki közöttetek nagy akar lenni, legyen a ti segítőtök. És a ki közöttetek első akar lenni, legyen a ti szolgátok._” (Mt.20:26,27). S_egítőn_ (minister) itt a jó, _szolgán_ (servus) pedig az igaz értendő, ahogy Ésaiásnál (61:6), Jánosnál (12:26), Lukácsnál(12:26), és még annyi más helyen is.  
Mindebből az következik tehát, hogy a szolgálat a spirituális érezelmet, és annak működését jelenti, aminthogy a jó a szeretethez, az igaz meg a hithez tartozik.  
\___\___\___\___\___\___\___\___\___\___\___\___\___\____  

\*&lt;A Schmidius – Biblia itt két kifejezéssel operál,: ’servus’ és ’minister’, míg Károli tolmácsolásában csak a ’szolga’ szóval találkozunk A 128. cikkelyben tehát az idézett passzusoknál részben fordítás, részben idézet szerepel, kizárólag a szöveg könnyebb megértése kedvéért: az elemzés nem jelentheti magának a Szentírásnak a megváltoztatását. – a ford. &gt;  
\*\* _<_ Sebastianus Schmidt fordítása : _’facit Angelos Suos Spiritus’ ._ Károli ugyanezt a _’szeleket teszi követőivé’_ sorral adja vissza, lásd az 1. fejezet előszavát – a ford. _>_  
<br/>AR 129. ”_és hitedet és tűrésedet”_:_  
Ez az igazságot, valamint annak megszerzésének és továbbadásának a vágyát jelenti.._  
Azt, hogy a hit az igazságot jelképezi, fentebb, a 111. sz-.nál mutattam ki, az pedig, hogy a _tűrés_ szó eme igazság elsajátítására és tanítására irányuló törekvést hivatott kifejezni, az imént elmondottakból következik.  
<br/>AR 130. _”és hogy a te utolsó cselekedeteid többek az elsőknél”_:  
_Ez az emberek spirituális igazságok indíttatta szellemi gyarapodását jelenti, mely gyarapodás a szeretet sajátja._  
Az ’elsőknél több utolsó cselekedeteken’ értjük mindazt, ami az ő szeretetükből és hitükből ered, mert az benső dolog, mely tettekben nyer kifejezést (ld. a 73., 76., 94.sz.). E növekedésben akkor lesz részük, ha a szeretetnek juttatják magukban az első helyet, s a hitnek a másodikat, mivel a szeretet az a vágy, mely az embert a jó tevésére sarkallja. Az igazság megismerésének kívánsága is belőle fakad, mert a jó az igazhoz vonzódik, ugyanúgy, ahogy az ízletes étel is szomjat oltó nedűt kíván. Ezért aztán a színtiszta szeretetű emberek az igazságban egyre gyarapodnak és azok, akiket a „_tudom … , hogy a te utolsó cselekedeteid többek az elsőknél”_ sor ír le, pontosan ilyenek.  
<br/>AR 131. ”_De van valami kevés panaszom ellened”:_  
Azaz, megrökönyödhetnek az emberszeretettől elhatárolódott hitre vonatkozó, rögtön következő dolgokon; ez az emberszerető hittel rendelkezők számára lehet.botránykő.  
  
AR 132. ”_mert megengeded amaz asszonynak, Jézabelnek”_:  
_Az egyházban olyanok is jelen vannak köztük, akik a hitet az emberszeretettől elkülönítve kezelik, azt tartván az üdvözüléshez vezető egyedüli járható útnak._  
Miközben szép sorjában egymás után, a szellemi jelentés segítségével és a hittel összevetve kifejtjük az alábbiakat, fény derül majd arra, hogy _amaz asszony, Jezabel_ a szeretettől elválasztott hitnek a jelképe. És Jezabelnek, Akháb király hitvesének a gonosz cselekedetei íme ezek voltak:  
\- hogy Baált imádta és őt szolgálta, Samáriában néki oltárt emeltetett és ligetet is szenteltetett (I. Kir. 16:31-33);  
\- hogy megölette Jehova prófétáit (I- Kir.18:4;13);  
\- hogy meg akarta öletni Illést (I. Kir. 19:1,2);  
\- hogy hamis tanúkat állítva Nábót ellen, halálra köveztette őt, szőlejét pedig elorozta (I. Kir.21:6, 7.)  
Illés előzőleg azt jövendölte neki, hogy gaztettei miatt ebek martalékává lesz (I. Kir. 21:23). Jezabelt, amikor épp arcát ékesítette, &lt;a főemberek&gt; _alávetették az ablakon, vére szétfrecskendezett a falra és a lovakra, és eltapodtatá őt._ (II.Kir.9:30-33)  
Az Ige minden történeti és prófétikus része az egyház szellemi dolgait jeleníti meg, ez ezekre a részekre is ugyanúgy áll; az, hogy itt a szeretettől elválasztott hitről van szó, kitűnik a szellemi jelentésből és a részek egymás mellett való felsorakoztatásából. Mert ’meghajolni Baálnak’, ’őnéki szolgálni’, ’néki oltárt emelni’, ’néki ligetet szentelni’ a mindennemű vágynak, vagy - ami ugyanaz - az ördögnek való behódolást jelenti, miközben az ember nem gondol bele, hogy e kívánságok között olyanok is vannak, melyek ugyancsak gonoszak; arról meg szintén elfeledkezik, hogy létezik a bűn is. Így tesznek mindazok, akikből hiányzik az, amire az emberszeretet és az élet tanít, és csak a hit tantételeit birtokolják: a ’próféták életének kioltása’ az Igéből származó igazságok lerombolását jelenti, ’Illés elveszejtésének kívánása’ pedig azt, hogy magával az Igével is hasonlóképpen akarnak elbánni; A Nábót megöletését és szőlejének elvételét leíró rész az egyházra vonatkozik, ugyanis ’szőlőn’ az egyház értendő; a ’Jezabelt széttépő ebek’ a &lt;bűnös – a ford.&gt; vágyakat jelképezik; az ’ablakból való alávettetés’ és a vér szétfrecskendezése a falakra’, ill.a ’lovakkal való eltapodtatás’ e kívánságok kioltását fejezi ki, mivel a részletek is erre vonatkoznak: az ’ablak’ a megvilágított igazság, a ’vér’ a hamisság, a ’falak’ az igazság legvégsőkben való megnyilvánulása, a ’ló’ az Ige megértése.  
Mindezekből így azt a következtetést vonhatjuk le, hogy az itt egymás mellett szereplő dolgok az emberszeretettől elszigetelt hittel esnek egybe, amit a Jelenések további, a hitre vonatkozó részei is alátámasztanak.  
<br/>AR 133. _”a ki magát prófétának mondja”_:  
_Akik kizárólag a &lt; szeretettől elkülönített&gt; hitet teszik meg az egyház egyedüli tanává és annak minden tudományát arra alapozzák._  
Előzőleg (8.sz.) megmutattuk, hogy az Igében a _próféta_ és úgyszintén a _próféta_nő az egyház tanítását jelenti. Az pedig köztudott, hogy a református keresztény egyházban az üdvözülés egyedüli eszközének magát a hitet tartják, és hogy ezért az emberszeretetből fakadó cselekedetekre szkeptikusan tekintenek, mint olyan, a hittől elszigetelt dologra, aminek az örök élethez semmi köze sincs. Manapság e theológiának nevezett meggyőződést vélik az üdvözülés egyetemes érvényű tanának. Ez _amaz asszony, Jézabel.  
<br/>_AR 134. _”hogy tanítson és elhitesse az én szolgáimat,hogy paráználkodjanak”:  
Amiből is az Ige igazságainak a meghamisítása származik.  
_Azok az Úr szolgái, akik képesek az Igéből az igazságokban vezettetve lenni és vágynak is erre. Fentebb (3., 128 sz.) láthattuk, hogy az Ige az igazságokban lévőket nevezi az Úr _szolgáinak_, az _elhitetés_.pedig az Ige eltorzítása és meghamisítása, mégpedig azért, mert annak minden ízében a jó és az igaz lép frigyre egymással, és amikor a jót és az igazat egymástól elválasztják és elvonják, az szétzúzza e hitvesi kapcsolatot. Az, hogy az Ige minden egyes részletében az Úr és az Egyház, következésképpen pedig a jó és az igaz kel egybe, _Az Új Jeruzsálemnek a Szentírásról való tanítása_ 80-90. sz.cikkelyeiben olvasható. Az _elhitetés_ az igei jóságok megcsalása és az igei igazságok meghamisítása, és mivel mindez szellemi síkon zajlik, azok is, akik önnön &lt;emberi – a ford.&gt; értelmük csalóka sugallatára hallgatva éktelenítették el az Igét, haláluk után, amikor a szellemvilágba kerülnek át, házasságtörőkké lesznek; s míg a világ szeme előtt rejtve maradt az, hogy a hit kizárólagosságában megrögzülteket, akik odáig jutottak, hogy a jó cselekedeteket kizárják, a fiúnak a saját anya iránt érzett bűnös vágy emészti, a szellemvilágban nyilvánvalóvá lesz az őket fűtő szenvedély gonoszsága. Emlékezz hát erre, s a halálon túljutva, járj a végére: akkor majd saját szemeddel is meggyőződhetsz róla. Mindezidáig nem volt meg bennem a kellő bátorság, hogy ezt felfedjem, mert a dolog annyira döbbenetes az emberi fülnek. Ezt a paráznaságot jeleníti meg Rúbennek Bilhával, atyjának ágyasával elkövetett szentségtörése (I.Móz.35:22).  
_Rúben_ jelenti ugyanis az önmagában álló hitet, amiért is atyja, Izráel, nem szólt jót felőle, és amiért később az elsőszülöttségi joga is elvétetett tőle. Fiairól prófétálva édesapja, Izráel, ezt mondja Rúbenről:  
”_Rúben, te elsőszülöttem, erőm, tehetségem zsengéje, első a méltóságban, első a hatalomban. Állhatatlan, mint a víz, nem leszesz első, mivel atyád ágyába léptél fel; akkor megfertőztetted! Nyoszolyámba lépett ő.”_ (I. Móz.49:3-4).  
Elsőszülöttségi joga is ezért vétetik el tőle:  
_”Rúben volt Izráel elsőszülötte; mikor pedig megfertőztette az ő atyjának ágyasházát, az ő elsőszülöttségi joga a József fiainak adaték”_ (Krón.I.5:1)  
A hetedik fejezet 5. versének magyarázatból látni fogjuk, hogy _Rúben_ először a jóságból és az emberszeretetből fakadó, majd később az ezektől elszigetelt igazságnak és hitnek a megjelenítődése.  
A _paráznaság_ az igei jóság és igazság elárulása és meghamisítása, ami a következő helyekből is nyilvánvaló:  
_”És mikor meglátta Jórám Jéhut, monda: Békességes-é a dolog, Jéhu? Felele ő: Mit békesség?! Mikor Jézabelnek, a te anyádnak paráznasága és varázslása mindig nagyobb lesz!”_ (II.Kir.9:22).  
_Jezabel_ _paráznaságán_ nem értendő más, mint az ő cselekedetei, lásd fentebb (132.sz).  
_”A ti fiaitok pedig…bujdosnak e pusztában negyven évig és viselik a ti paráználkodásitoknak büntetését…”_ (IV.Móz.14:33)  
_”Amely ember pedig az igézőkhöz és a jövendőmondókhoz fordul, hogy azok után paráználkodjék, …kiirtom azt is az ő népe közül”_ (III. Móz.20:6).  
_”…szövetséget ne köss annak a földnek a lakosaival, …amikor isteneiket követvén paráználkodnak…”_ (II.Móz.34:15)  
_”De elbízád magad, &lt;Jeruzsálem&gt;, szépségedben és paráznává lől híred szerint, elárasztád paráznaságoddal minden melletted elmenőt…És paráználkodál Egyiptom fiaival, szomszédiddal, a nagytestűekkel és sokasítád paráznaságodat…S Assiria fiaival is paráználkodál, mert meg nem elégedél; paráználkodál velök és még sem elégedél meg. És sokasítád paráznaságodat …Káldea felé…Te házasságtörő asszony! Férje helyett idegeneket fogad el! Minden rimának bért adnak, te pedig magad adtad ajándékidat minden szeretődnek, hogy bemenjenek hozzád mindenfelől paráznaságidért. Azért, te rima, halld meg Jehova beszédét!”_ (Ezék.16: 15,16, 26, 28, 29, 32, 33, 35, és a köv.)  
_Jeruzsálem_ e résznél az izraelita és a zsidó egyház; az ő _paráznasága_ pedig az Ige meghamisítása és az iránta való hűtlenség; és mivelhogy az Igében _Egyiptom_ a természeti ember tudományát, _Asszíria_ az okoskodást, _Káldea_ az igazságnak, _Babilon_ pedig a jóságnak a megszentségtelenítését jelenti, a Szentírás azért mondja azt, hogy ’Jeruzsálem velük paráználkodott’.  
”_Volt két asszony, egy anyának leányai. És paráználkodának Egyiptomban, ifjúságukban paráználkodtak …És paráználkodék egyikük,_ &lt;Oholá – a ford.&gt; _oldalamon és fölgerjede szeretőihez, a közeli Assiriabeliekhez…és nékik adá magát paráznaságaiban…de az Egyiptombeliektől való paráznaságait is el nem hagyá…a másik_ &lt;Oholibá – a ford.&gt; _még gonoszabbul folytatá bujálkodását amannál és paráznaságait nénje paráznaságainál…és még szaporítá paráznaságait…és láta férfiakat…kiknek szülőföldje Káldea…és felgerjedt hozzájok…és eljövének ő hozzá Bábel fiai a szerelem ágyasházába, s megfertőzteték őt paráznaságukkal…”_ (Ezék. 23:2,3,5,7, (8), 11, 14,16, 17 és a köv.)  
Ez esetben is, _egy anyának a két leánya_ az izraelita és a zsidó egyházakat jelenti, akik megcsalták és meghamisították Isten Igéjét, mely cselekedetet itt is, akárcsak fentebb, a _paráználkodás_ szó írja le.  
Ugyanúgy a következő résznél:  
_”…sok szeretővel paráználkodtál…megfertőzettted a földet paráznaságaiddal és gonoszságoddal…Láttad-é, a mit az elpártolt Izráel cselekedett? Elment ő minden magas hegyre … és paráználkodott…és..a hitszegő…Júda elment, és ő is paráználkodott….és az ő paráználkodásának hírével megfertőztette a földet; mert kővel és fával paráználkodott.”_ (Jer.3:1, 2, 6, 8, 9)  
És másutt:  
_”Járjátok el Jeruzsálem utczáit...és tudakozzátok meg annak piaczain, ha találtok-é egy embert, a ki…igazán cselekszik, hűségre törekszik!…noha jól tartottam őket, mégis paráználkodtak és tolongtak a parázna házába.”_ (Jer.5:1,7)  
_”A te paráználkodásaidat és nyihogásaidat, bujálkodásodnak undokságát: a halmokon, a mezőn láttam a te útálatosságaidat. Jaj néked, Jeruzsálem, nem leszel tiszta ezután se?”(_Jer.13:27)  
_”...a jeruzsálemi prófétákban...rútságot láttam: paráználkodnak és hazugságban járnak.”_ (Jer.23:14)  
_”Mert istentelenséget\* cselekedtek Izráelben...és az én nevemben hazugságot szóltak.”_ (Jer.29:23)  
_”...vétkeztek ellenem: de gyalázatra fordítom dicsőségüket…fajtalankodtak, mert megszűntek Jehovára vigyázni…bűneik után áhítozik lelkük…paráználkodnak a ti leányaitok, és házasságtörők a ti menyeitek.”_ (Hós. 4:7; 10-11,13)  
_”Jól ismerem én Efraimot,…hiszen most is paráználkodol Efraim! megfertőztetett az Izráel.”_ (Hós.5:3)  
_”Rettenetes dolgokat látok Izráel házában. Ott van Efráim paráználkodása: meg van fertőztetve Izráel!”_ (Hós.6:10)  
Izráel itt az egyház, és Efráim az Ige megértése, amelyből és amely szerint az egyház létezik, ezért beszél a szöveg ’Efráim paráznaságáról és Izráel megfertőztetéséről’. S mert az egyház meghamisította az Igét, Hóseás prófétának Isten azt parancsolta, hogy örömlányt vegyen feleségül, mondván:  
_”Menj, végy magadnak parázna feleséget és parázna gyermekeket, mert paráználkodván paráználkodik e föld, nem követvén Jehovát.”_ (Hós.1:2).  
És ismét:  
_”szeress egy asszonyt, a kit szeret az ő társa, mégis házasságtörő_ (Hós.3:1);  
Ilyen volt a zsidó egyház, ezért is nevezte az Úr _parázna nemzetségnek_ (Mt12:39; 16:4; és Márk 8:38);  
Ésaiásnál meg (57:3) _paráznának magváról_ olvashatunk.  
És Náhumnál:  
_”Jaj a vérszopó városnak! Mindenestől hazug…a szép parázna sok paráznaságáért, a ki népeket ejtett meg paráznaságával, és nemzetségeket bűbájaival”_ (3:1, 3, 4).  
Mivel Babilon a többieknél is hűtlenebb, és méginkább meghamisítja az Igét, _nagy paráznának_ nevezik, és a Jelenésekben a következőket olvashatjuk róla:

_”_...&lt;Babilon&gt; …_az ő paráznaságának haragborából adott inni minden pogány népnek_ ” (14:8)  
”…_mert az ő paráznaságának haragjának borából ivott valamennyi nép, és a földnek királyai ővele paráználkodtak._ ” (18:3)  
_”és … egy … angyal… szóla, mondván…: megmutatom neked a nagy paráznának kárhoztatását, … akivel paráználkodtak a föld királyai ”_ (17:1,2)  
_”Mert…_&lt;az Úr&gt; _azt a nagy paráznát, a mely a földet megrontotta az ő paráznaságával, elítélte.”_ (19:2)Mindebből így nyilvánvalóan arra következtethetünk, hogy a _házasságot törni_ és _paráználkodn_i kifejezések az igei jóságok és igazságok megbecstelenítését és meghamisítását jelentik.  
\-------------------------------------------------------------------------  
\* szószerint.:’ bolondságot cselekedtek’ <fecerunt _stultitiam -_ a Schmidius-Biblia szerint>

AR 135. _„_…_és a bálványáldozatokból egyenek”:_

Hogy ez az imádság bemocskolását és megbecstelenítését jelenti, az a fentebb kifejtettekből (114.sz.) következik; ugyanis azok, aki hűtlenek a jósághoz, a tisztátalanságot teszik magukévá, amellyel beszennyezik és profanizálják az istenimádat szentségét.  
<br/>AR 136. _”Adtam néki időt is, hogy megtérjen az ő paráználkodásából; és nem tért meg.”_  
_Az ilyen tévtanításban megrögzültek semmiféle megbánást nem tanúsítanak, noha az Igében ennek épp az ellenkezőjét látják.  
’_Megtérni a paráználkodásból’ itt az Ige meghamisításától való elállást jelenti; az, hogy a tannal homlokegyenest ellenkező dolgokat látnak, ezer és ezer, a gonoszság elkerülésére és a jó tevésére felhívó igehelyből kimutatható, ahol is arról esik szó, hogy a jótetteket végrehajtók a mennybe, a gonoszt cselekvők pedig a pokolra jutnak, és hogy a tetteket nélkülöző hit halott és ördögi. Ám kérdhetné az ember, az Igén belül mely részt torzították el, pontosan miben követtek el szellemi házasságtörést? Erre az a megfelelő válasz, hogy a teljes Igében, mivelhogy az egész Ige nem más, mint az Úr és a felebarát iránti szeretetről való tanítás, mert az Úr azt mondja, hogy e kettőn függ az egész törvény és az összes próféták (Mt.22:40). A hitről való tanítás valamennyire ugyan fellelhető benne, de ennek középpontjában nem annyira az afféle &lt;önmagában való – a ford&gt; hit, mint inkább a szeretetből fogant hit igazsága áll.  
<br/>AR 137. _” Íme én ágyba vetem őt, és azokat, a kik vele paráználkodnak, nagy nyomorúságba”:_  
_Azokra, akik csökönyösen ragaszkodnak félrevezető tanaikhoz, a hamisság méginkább rátelepszik_.  
Rögtön látni fogjuk, hogy az _ágy_ tant jelent, arról meg, hogy a _Jezabellel való paráználkodás_ az igazságok meghamisítására vonatkozik, épp az imént (134, 136) olvashattuk. A _nyomorúság_ a hamisság általi megtámadtatást (ld. 33, 95, 101 sz.), és eszerint a _nagy nyomorúság_ a súlyos meggyötörtetést jelenti. Az _ágy_ megfelelésből adódóan ábrázolja a tant; ugyanis, amiképp a test lel megnyugvásra a saját nyoszolyán, épp úgy pihen meg az elme is önnön tanában. Csakhogy a ’fekvőhely’ azt a tant jeleníti meg, amit ki-ki vagy az Igéből, vagy pedig saját észbeli értelmességéből nyer ki magának, mivel elméje e tanításban nyer nyugodalmat, mintegy álomba ringatván önmagát. A spirituális világ nyugvóhelyei semmi egyébből nem is származnak; ott ugyanis mindenki az ő tudománya és felfogóképessége szerinti ágyat birtokol: fenségeset a bölcs, közönségest a botor, mocskosat az igehamisító. Ezt jelenti az ágy Lukácsnál:  
_”Mondom nektek, azon az éjszakán ketten lesznek egy ágyban: az egyik felvétetik, és a másik elhagyatik ”_ (Lk.17:34)  
Ez az utolsó ítéletről szól. _Ketten vannak egy ágyban_: ketten azonos tanban, de nem azonos életben járnak.  
Jánosnál:  
_”Monda neki Jézus, Kelj fel, vedd fel a te nyoszolyádat. És azonnal meggyógyula az ember és felvevé nyoszolyáját, és jár vala_ ” (Jn.5:8-12)  
és Márknál:  
_”Jézus…monda a gutaütöttnek: Fiam, megbocsáttattak néked a te bűneid ”_, és az írástudóknak: _„Mi könnyebb, azt mondanom-é a gutaütöttnek: Megbocsáttattak néked a te bűneid, vagy ezt mondanom: Kelj fel, vedd fel a te nyoszolyádat, és járj?”_ (Márk 2 :5, 9, 11, 12). Világos, hogy itt az ágy valami más jelentést hordoz, hisz Jézus azt mondja, ’mit könnyebb mondani, azt, hogy megbocsáttattak a bűneid, vagy azt, hogy kelj fel, vedd a nyoszolyádat és járj?’  
Az ’ágy vivése és a járás’ a tanításban való elmélyedést jelenti; így értik ezt a mennyben.  
Az _ágy_ Ámósnál is a tant jeleníti meg:  
_”A mint a pásztor az oroszlán szájából,… akképen menekülnek meg Izráel fiai, a kik Samariában pamlag szegletében ülnek és a nyugágynak selymén_._”_ (Ámós 3:12).  
A ’pamlag szegletében és a nyugágynak selymén’, azaz a tanítás jóságaitól és igazságaitól távolabb.  
Az ágy, pamlag, és fekhely máshol is ugyanezt jelenti, úgy mint Ésaiásnál (27:20; 57:2, 7, 8), Ezékelnél (23:41), Ámósnál (6:4), Mikeásnál (2:1, a Zsolt.4:4-nél, a Zsolt.36:4-nél, a Zsolt. 41:4-nél, Jóbnál (7:13), és a III.Móz.15:4,5-nél.  
Az Ige prófétai részében _Jákób_ a tanítás szerinti egyházat ábrázolja, ezért olvashatjuk róla, _hogy_ _leborula az ágy fejére_ (I.Móz.47:31), _hogy felüle az ágyon, amikor József hozzá érkezett_ (I.Móz.48:2), _hogy fölszedé lábait az ágyra, és kimúlék_ (I.Móz.49:33).  
Az egyház tanítását tehát Jákob jelképezi; így néha, amikor Jákóbra gondoltam, egy ágyban fekvő férfiút láttam magam előtt szemben valamivel feljebb.  
<br/>AR 138. _” ha meg nem térnek az ő cselekedeteikből”_.  
_Ami azt jelenti: akkor, ha nem hagynak fel a hit és a szeretet különválasztásával és az Ige kiforgatásával_; ez minden további magyarázat nélkül is nyilvánvaló.  
<br/>AR 139. _„És az ő fiait megölöm halállal”.  
Az Ige összes igazsága őnáluk hamisságra fordul majd._  
Az Igében a _fiú_ az igazságot jelenti, de az ezzel ellentétes hazugságot is; a _fiak megölése_ az igazság hamisságba fordítását, azaz elveszejtését jelzi, a _Jehova fiai_ kifejezésen is ez értendő, a _halállal megölés_ is a hamisság kárhoztatását jelenti.  
A fiak szó azért jeleníti meg az igazságot illetve a hamisságot, mert az Igében spirituális értelemben véve a _nemzedék_, ugyanígy a _vérrokon,_ a _hozzátartozó_, azaz az _apa_, az _anya_, _a fiú- és leánygyermek_, a _fiú- és lánytestvér_, az _utód_, stb elnevezés egyaránt a szellemi származás tövéről fakad. A _fiak, leányok_ szavak a jóság és igazság sokaságánál egyebet nem is takarnak, amit láss majd lentebb (542, 543. sz.).  
<br/>AR 140. ”_és megtudják a gyülekezetek mind, hogy én vagyok a vesék és szívek vizsgálója_._”_  
_Az egyház megérti majd, hogy az Úr pontosan látja, kiben-kiben milyen természetű igazság és jóság rejtezik._  
A _hét gyülekezet_, ahogy az előbb is, az egyetemleges egyházra; a _szívek és vesék vizsgálása_ pedig az igazság és jóság milyenségének a meglátására, azaz mindannak a megítélésére vonatkozik, amiben csak hisz és kedvét leli az ember; mégpedig megfelelésből adódóan, hiszen az Ige betű szerinti értelme azokban íródott: ahogy a vese vonja ki a vérből a vizeletnek nevezett salakanyagokat, és ahogy a szív tisztítja a vért a durva szennyeződésektől, éppúgy takarítja el az emberből a hitben rejlő igazság a sok hamisságot, a szeretetben fogant jóság pedig a temérdek gonoszságot. Ezért tartották a régmúlt kor emberei a szívet a szeretet és a belőle fakadó érzelmek tárházának, míg a megértést és az abból eredő érzékelést a vese tájékára helyezték, amint az nyilvánvaló az Ige következő passzusaiból is:  
_”Ímé te az igazságban gyönyörködöl, a mely a vesékben van, és bensőmben bölcseségre tanítasz engem”_. (Zsolt.51:8)  
_”Bizony te alkottad veséimet…Nem volt elrejtve előtted az én csontom, mikor titokban formáltattam”_ (Zsolt.139:13,15)  
_”Hogyha keseregne szívem, és háborognának veséim:…Akkor balgatag és tudatlan volnék én…”_ (Zsolt.73:21,22)  
_”Én, Jehova vagyok az, a ki a szívet fürkészem és a veséket vizsgálom, hogy megfizessek kinek-kinek az ő útai szerint.”_  
_”Közel vagy te az ő szájukhoz, de távol vagy az ő_ veséjüktől…Jehova, látni fogsz majd engem és megpróbálod az én szívemet_”_ \* (Propinquus Tu in ore eorum, et longinquus a Renibus eorum; Jehovah, videbis me, et probabis Cor meum")  
_”Jehova igaz bíró, veséknek és szívnek vizsgálója.”_ (Jer.11:20; 22:12)  
_”...erősítsd meg az igazat; mert az igaz Isten vizsgálja meg a szíveket és veséket."_ (Zsolt.7:10)  
_”Próbálj meg, Uram, és kisérts meg, és vizsgáld meg veséimet és szívemet."_ (Zsolt.26:2).  
Ezeknél a helyeknél a _vesék_ a megértés és a hit igazságait jelentik, míg a _szív_ által a spirituális és az ember iránti szeretetet vesszük tekintetbe. _Az isteni Szeretetről és bölcsességről való angyali tanítás_ megfelelő részeinél (371-393) látható, hogy a _szív_ szó e szellemi természetű szeretetet és a vele összefüggő érzelmi indíttatások sokaságát szemlélteti.  
<br/>\--------------------------------------------------------------------  
_\*_ (A részlet a Schmidius-Biblia sorának (Jer. 12:2-3) a nyersfordítása.  
Károlinál ugyanez a passzus így szerepel: _„közel vagy te az ő szájokhoz, de távol vagy az ő szívöktől!. Engem pedig ismersz te, Uram! látsz engem, és megvizsgáltad irántad való érzésemet.”-_ a ford.)  
<br/>AR 141. _”és mindeniteknek megfizetek a ti cselekedeteitek szerint.”  
Mindenkinek a saját munkálkodásában érvényesülő szeretete és az abból eredő hite szerint adja meg a jussát.  
_Fentebb (76. sz.) látható, hogy a _cselekedetek_ szó az emberszeretet és a hit folyamatosságát jeleníti meg, valamint az, hogy a tetteket nélkülöző szeretet és hit olyan ködképekhez hasonlatos, melyek, alighogy feltűntek a láthatáron, szinte abban a pillanatban el is enyésznek.  
<br/>AR 142. ”_Néktek pedig azt mondom és mind a többi Thiatirabelieknek is, a kiknél nincsen e tudomány”_.  
_Ez azoknak szól, akiknél a hit tanítása elkülönül a szeretettől, valamint azoknak is, akiknél a hit tanítása a szeretettel egyesül_; ez a fentebb elmondottakból (76. sz.) következően nem szorul különösebb magyarázatra.  
<br/>AR 143. ”_és a kik nem ismerik a Sátán mélységeit, a mint ők nevezik”.  
Azaz: akik nem értik az olyan szívet, &lt;jóságot&gt; melyben pusztán hamisság van.  
_Hogy a _Sátán_ szó a hamisságokban járókból álló poklot, ill magát a kárhozatot jelenti, fentebb (97.sz) olvasható; a _Sátán mélységei_ kifejezés így az emberszeretettől elkülönített tan legbelső lényegét mutatja, mely másból, mint a hamisságok sokaságából nem is áll. Ama tanítás mélysége, avagy veleje mindaz, amiről könyveik, iskolai előadásaik, továbbá prédikációik szólnak, amelyek valódi természetével az első fejezet előszavában foglalkoztunk. Téziseik ismertetésére is sort kerítettünk, különösen a hit általi megigazulással és a kegyes cselekedetekkel kapcsolatos részeknél, ahol is feketén-fehéren szerepel az a kijelentést, hogy kizárólag a papok járatosak ama tanítás titkaiban. Nem pedig világi személyek, így a _„kik nem ismerik a Sátán mélységeit”_ sor leginkább ezekre vonatkozik.  
<br/>AR 144. _”nem vetek reátok más terhet”_.  
_A sor csak azt jelenti, hogy jobban teszik, ha azoktól inkább távol maradnak.  
_Ennek az az oka, hogy hamisságaikban még inkább megerősödnek az ő természeti mivoltukból előhozott számító okoskodásukkal, és néhány, az Igéből való, ám általuk elferdített dologgal, mert ezek segítségével képesek mások félrevezetésére; olyanok, akár a fűben lapuló kígyó, mely egyetlen marással végez mindenkivel, aki az útjába talál kerülni vagy pedig a gyanútlan szomjazó életét kioltó alattomos méregitalhoz hasonlatosak.  
<br/>AR 145. A _”Hanem a mi nálatok van, azt tartsátok meg addig, míg eljövök.”_ sor _azt jelenti, hogy őrizzék meg azt a pár dolgot, amit az Igéből a szeretetről és az abban fogant hitről tudnak, és éljenek is annak útmutatása szerint, egészen az új menny és az új egyház kialakulásáig, ami az Úr eljövetele_.  
Az Új Jeruzsálemnek az Úrról és a szeretetről való tanítását ugyanis csakis ők fogadják be, más aligha.  
<br/>AR 146. Az _”És a ki győz, és a ki mindvégig megőrzi az én cselekedeteimet”_ sor _azt jelenti: akiknek tetteit most is és életük végéig is folyamatosan át- meg áthatja a szeretetből szárbaszökkenő hit; akik újjáalakíttatnak._Fentebb (88. sz.) már szerepelt az a megállapítás, hogy _győzni_ annyit tesz, mint hadat viselni a gonoszság és hamisság ellen, és hogy a _cselekedetek_ szó a hatást kifejtő, hitet eredményező emberszeretetre vonatkozik (76, 141 sz.); a _mindvégig megőrizni_ kitétel következésképpen a hittel ékes szeretetben lezáruló életet jelenti.  
<br/>AR 147. _”annak hatalmat adok a pogányokon”.  
Azok legyőzik magukban a pokoli eredetű gonoszságokat.  
_Ahogy az a továbbiakban (483. sz.) ki is derül, a _népek_ szó jelöli azokat, akik jóságban járnak, de a gonoszságban lévőket is jelölheti, azaz, elvont értelemben magára a jóságra és gonoszságra vonatkozik; ezért tehát _hatalmat adni a pogányok felett_ annyit tesz: hatalmat adni ahhoz, hogy a bennük meglévő, pokolból származó gonoszságok sokaságát legyőzhessék.  
<br/>AR 148. _”És uralkodik rajtuk vasvesszővel”.  
Azaz: az Ige betű szerinti értelme és a természeti világosságból származó észbeli értelmesség által.  
_A _vessző_ vagy _bot_ azért jelenti ezt, mert az Igében mindkettő a hatalmat szimbolizálja; ellenben a _vas_ a természeti igazságot, ennélfogva az Ige természeti jelentését, és hasonlóképpen az ember természeti mivoltának fényét hivatott ábrázolni. E kettőben rejlik az igazság hatalma.  
Az isteni igazság az Ige természeti jelentésének, azaz annak betű szerinti tartalmának köszönhetően lehet önnön hatalma teljességében: az erről szóló bővebb kifejtést lásd _Az Új Jeruzsálemnek a Szentírásról való tanításá_nak (37-49 sz.) cikkelyeinél.  
Ígyhát a betű szerinti értelem képezi a szellemi értelem alapját, tartalmát és hordozóját (27-36.sz.); minden hatalmat pedig a legvégső, természetinek nevezett dolgok, azaz az Ige betűjének természeti értelme, és az ember természeti világossága rejti magában, amint arról _Az Isteni szeretetről és bölcsességről való angyali tudomány_ban (205-221 sz.) is olvashatunk. Ezt jelenti tehát a _vasvessző_, mely által a _pogányokon való uralkodás_, azaz a pokolból származó gonoszságok legyőzése lehetséges.  
A következő helyeknél is ugyanilyen jelentéssel bír a a _vasvessző_:  
_”Összetöröd őket vasvesszővel: széjjelzúzod őket, mint cserépedényt.”_ (Zsolt.2:9)  
_”És szűle &lt;az asszony&gt; fiú-magzatot, a ki vasvesszővel legeltet minden nemzetet”_ (Jel.12:5)  
_”s az ő szájából éles kard jő vala ki, hogy azzal verje a pogányokat; és ő fogja azokat legeltetni vasvesszővel”_ (Jel.19:15)  
_”Jehova… szájának vesszejével… megöli a hitetlent”_ (És.11:4).  
<br/>AR 149. ” _mint a fazekas edényei széttöretnek”.  
Azaz: csekély, semmis voltuknál fogva._  
Az Ige azért beszél _cserépedényről_, mert az jelképe mindannak, ami az egocentrikus emberi énhez kötődő felfogóképességhez tartozik, tehát mindenestől hamis és önmagában véve semmis.  
Lásd Dávidnál:  
_”Összetöröd őket vasvesszővel: széjjelzúzod őket, mint cserépedényt.”_ (Zsolt.2:9).  
<br/>AR 150. A „ _miképen én is vettem az én Atyámtól” sor azt jelenti, hogy ezt &lt;az erőt –a ford.&gt; ők az Úrtól kapják majd, Aki, míg a világban volt, az Önmagában rejlő istenisége által kivívta magának a poklok feletti rendelkezés teljes hatalmát._Amikor a világban volt, az Úr a magába fogadott kísértések, és végül, a legutolsó megkísértetés – a kereszthalál – által legyűrte a poklokat, és megdicsőítette önnön emberi mivoltát. Ezt _Az Úrról való tanítás az Új Jeruzsálem számára_ nevezetű munkában (29-30 sz.), de itt fentebb (67. sz) is kifejtettem már. Kővetkezésképpen a _venni az Atyámtól_ mondat azt jelenti, venni attól az isteniségtől, ami az Úrban magában volt, hiszen arról beszélt, hogy ő az Atyában, az Atya pedig őbenne _van,_ hogy ő és az Atya egyek, amikor azt mondta: „az Atya, aki bennem van”, stb.  
<br/>AR 151. _”És adom annak a hajnalcsillagot_._”_  
_Ez a majdani megértést és a bölcsességet jelenti.  
_A fentebb (51. sz.) olvasottak értelmében a csillagok a jó és igaz gondolatokat jelentik, mert azok által létezik az értő felfogás és a bölcsesség; így a _hajnalcsillag_ e jelentés hordozója. Az Ige azért beszél _hajnalcsillagról_, mert az embereknek megadatik majd a megértés és bölcsesség az Úrtól, amikor majd eljön, hogy megalakítsa az új egyházat,- az Új Jeruzsálemet- mert azt mondja: _a mi nálatok van, azt tartsátok meg addig, míg eljövök_; azaz, hogy őrizzék meg azt a pár igazságot, amit az emberszeretet és az abból fakadó hit tekintetében nyertek ki maguknak Isten Igéjéből, és azokhoz igazodjanak, míg az új ég és az új egyház ki nem alakul; ezek jelentik az Úr eljövetelét (145 sz.); _hajnalcsillagot_ mond, mert a _hajnal_ vagy _reggel_ az Úr eljövetelét ábrázolja, amikor is az új egyház létrejön.  
Az Igében tehát ezt jelenti a reggel, a következő helyek tanúsága szerint:  
_”…Kétezer és háromszáz estvéig és reggelig, azután kiderül a szenthely igazsága. És az estvéről és reggelről való látomás… igazság.”_ (Dán.8:14,16)  
_”Seirből így kiáltnak hozzám: Vigyázó! meddig még az éjszaka, meddig még ez éj? … Szólt a vigyázó: Eljött a reggel, az éjszaka is.”_ (És.21:11,12)  
Az estve és éjszaka a régi egyház utolsó idejét, a reggel az új egyház első idejét jelenti.  
 _”Vég jött, eljött a vég, fölserkent ellened.. földnek lakosa! … Ímé a nap, ímé eljött, kisarjadt...”_ (Ezék. 7:6,7,10).  
_”Jehova reggelről reggelre napfényre hozza ítéletét; nem mulasztja el.”_ (Sof.3:5)  
_”Az Isten ő közepette van, nem rendül meg; megsegíti Isten virradatkor.”_ (Zsolt.46:6)  
_” Várom Jehovát... várja lelkem az Urat, jobban, mint az őrök a reggelt,_ _az őrök a reggelt..., mert az Úrnál .. bőséges… a szabadítás! …meg is szabadítja ő Izráelt.”_ (Zsolt.130:5-8); és másutt.  
Ezeknél a helyeknél _reggelen_ az Úr érkezése értendő, amikor eljövén a világba, újjáteremtette az egyházat, ugyanúgy, ahogy most; és mert egyedül az Úr az, aki az új egyház leendő népét értelmességgel és bölcsességgel ruházza fel. Minden, amit az Úr ajándékoz, az Néki Magának felel meg, hiszen Őtőle való; ezért mondja az Úr, hogy az a hajnalcsillag ő maga:  
_”Én vagyok Dávidnak ama gyökere és ága: ama fényes és hajnali csillag.”_ (Jel.22:16)  
Sámuel második könyve is _reggelnek_ nevezi Őt:  
_”Izráelnek Istene szólott, Izráelnek kősziklája … olyan az, mint a reggeli világosság, .. mint a felhőtlen reggel”_ (22:3,4).  
<br/>AR 152. _”A kinek van füle, hallja, mit mond a Lélek a gyülekezeteknek”_ : ugyanennek a fentiek (87. sz.) szerint is az a jelentése, hogy aki mindezt megérti, fejet hajt az Ige isteni Igazságának tanítása előtt, mely az új egyház, az _Új Jeruzsálem_ népének fiait vezeti majd.

AR 153. Hadd szóljak most mindezek ráadásaként valamely ugyancsak emlékezetre érdemes dologról: arról, mi módon alakul a halál után azok sorsa, akik éltük folyamán ragaszkodtak a pusztán hit általi megigazulás téveszméjéhez.  
1.Fizikai léte elmúltával az ember szellemként éled újjá- ez általában a szív dobogásának megszűnte utáni harmadik napon szokott bekövetkezni - amikor is hasonló testben találja magát, mint amilyenben földi élete során volt szállása. Ez a hasonlóság olyannyira megtévesztő, hogy azt hiszi, még mindig az előző világban van. Ám valójában nem anyagi, hanem spirituális testben lakik immár, mely - amúgy szintén szellemi - érzékei számára úgy tűnik, mintha maga a fizikum lenne, holott nem az.  
2\. Pár nap elteltével aztán rádöbben, hogy egy változatos társaságok lakta helyre került: ez a menny és pokol között található, szellemvilágnak nevezett régió; a megszámlálhatatlan sokaságú társaságok ott mind bámulatos módon rendeződnek el jó, gonosz és természeti érzelmi töltetük függvényében: azok a társaságok, amelyek a jósághoz vonzódó természeti hajlamnak köszönhetően jöttek létre, a mennyel vannak összeköttetésben, míg a gonoszsághoz húzó természeti indíttatás alkotta társaságok a pokolhoz kapcsolódnak.  
3\. Az újdonsült szellemet avagy szellem-embert egyik társaságból a másikba vezetik, jókba, gonoszakba egyaránt, eközben pedig fény derül arra, mely közösségek és mivel teszik rá a mélyebb benyomást : a tiszták-é  vagy netán a csalárdak?  
4\. Amennyiben az igazak gyülekezete van rá hatással, úgy a gonoszak kompániáitól távolvezettetvén bebocsátást nyer a jók különböző társaságaiba, míg el nem érkezik a saját természeti indíttatásának épp megfelelő körhöz, ahol is az azonos hajlamból fakadó jóságban lelheti örömét. Ez az állapota egészen addig tart, míg természeti érzelmi motivációit le nem vetkezi s a szellemieket magára nem ölti: akkor aztán a mennybe vétetik fel: ám ez csak azokkal történik meg, akik a világban az ember iránt szeretettel voltak, és hittel teljes életet éltek, az Urat vallották Istenüknek és a bűnnel azonos gonosz dolgoktól távoltartották magukat.  
5\. Ellenben azokat, akik életük és hitvallásuk dolgában a pusztán hit általi megigazulás eszméjében rögződtek meg – mivelhogy az igazságnál a hamisság őnáluk nagyobb súllyal esett a latba, no meg azért is, mert eleve kizárták az üdvözülést elősegítő eszközök sorából az emberszerető jóságot, azaz a könyörületes cselekvést, a jók közösségeitől elvezetik a gonosz társaságok felé, melyek szintén számosak, egészen addig, míg csak meg nem találják a saját szájukíze szerint való, szeretetük kívánságainak épp megfelelő kört; aminthogy annak, aki a hamisságot kedveli, szükségképpen szeretnie kell a gonoszságot is.  
6\. De mivel annakidején a világban külsőleg jámborságot tettettek, miközben bensőjükben gonosz, kívánsággal átitatott érzelmek dúltak, először szép sorjában a külső látszattal egybevágó körülmények közé helyezik őket; azokat pedig, akik földi pályafutásuk folyamán élenjáró tisztségeket töltöttek be, időről időre a szellemtársaságok némelyikében is vezetőknek teszik meg és a világban valaha elfoglalt poszt nagysága szerint teljes körű, vagy korlátozott hatalmat ruháznak rájuk. Ám mert az ilyenek az igazságot nem szeretik, nem szenvedhetik a törvényt sem: e kettő dolgában bármilyen útmutatás az ő számukra csak írott malaszt marad. Pár nap elteltével így csakhamar visszaveszik tőlük a tisztségeket, és egy másik társasághoz irányítják őket. Láttam őket, ahogy egyik körtől a másikhoz mennek, ahogy mindenütt megbizatásokat kapnak, majd nemsokára ugyanannyi alkalommal e kinevezések visszavonásának is szemtanúja lehettem.  
7\. A gyakori továbbküldés miatt van aki végképp megcsömörlik és többé hallani sem akar semmiféle hivatalról, ismét mások jó hírnevük elvesztésétől tartva eleve rá sem szánják magukat arra, hogy tisztség után eredjenek, inkább magukba roskadva gubbasztanak nagy bánatosan. Olyankor elhagyatott helyre vezetik őket, ahol néhány kunyhó árválkodik; s miután beléptek, feladattal látják el őket, melynek elvégzése fejében némi ennivaló jár nékik: ám ha megtagadják a munkát, nem kapnak semmit sem és nyelhetik az éhkoppot; mindez attól függ, mire szorítja rá őket a szükség.  
Ama világ eledele hasonlít a mi földi táplálékunkra, csak éppen szellemi eredetű. A mennyei élelmet mindenkinek az Úr adja, mégpedig az általa létrehozott haszon mértéke szerint: a naplopók azonban - mivel értéket nem termelnek –abból nem részesülnek.  
8\. Kis idő múltán, ráunva a munkára, kilépnek a kalyibákból; ha pedig a világban papi szolgálatot láttak el, építeni szottyan kedvük; akkor azon nyomban kövek, téglák, falécek meg deszkalapok garmadája terem előttük, meg egy nagy rakás nád, szittyó, kavics, agyag és kátrány: ennek láttán lázba jönnek, és nyomban nekilátnak az eszkábálásnak, hol követ, hol fát, majd nádat, aztán vályogot halmozva egymásra nagy összevisszaságban, de az ő szemükben ez a zűrzavar rendnek tetszik. Csakhogy amit nappal építenek, az összedől éjszaka; a következő nap megint azzal telik, hogy a törmelékből köveket válogatnak és ismét nekiállnak építkezni, egészen addig, míg az egészet végképp meg nem elégelik. Mindez azért alakul így, mert egybegyűjtvén a sok hamisságot valaha azon fáradoztak, hogy alátámasszák a pusztán hit általi megmenekedés tézisét; márpedig az effajta talmi dolgokból igazi egyház bajosan jöhet létre.  
9\. A csömörtől vezéreltetve végül odébbállnak; aztán már csak magányosan, dologtalanul ücsörögnek. De mivel a tétlenkedőknek táplálék nem jár, csakhamar éhség kezdi őket mardosni, eszük is egyre akörül forog, mi módon juthatnának valami betevő falathoz, hogy szenvedésüket enyhítsék. Amikor ebbe az állapotba kerülnek, odajönnek mások, akiktől alamizsnát kunyerálnak, mire azok meg így szólnak: „Dehát miért üldögéltek itt csak úgy, ölbetett kézzel? Gyertek inkább haza mihozzánk, akad ott dolog bőven, utána majd harapnivaló is kerül”.  
Erre feltápászkodnak és követik őket otthonaikba, ahol mindenki testreszabott feladatot, majd a munka végeztével ételt kap. Ám a hitvallás téveszméihez körömszakadtáig ragaszkodók nem a jó, hanem a gonosz gyümölcsért képesek csak munkálkodni, és még abban sem a lelkiismeretesség vezérli őket, hanem kizárólag a tündöklésvágy és önérdek. Ezért hamar szögre akasztják a tennivalót, hiszen valójában csak a diskurálást, szószaporítást, lófrálást és henyélést kedvelik.  
Így a házigazdák, akiknek sehogy sem sikerült munkára bírni a léhűtő társaságot, a végén szépen kiteszik a szűrüket.  
10\. Amint kipenderítették őket, megnyílik a szemük: akkor egy tátongó üregbe torkolló utat pillantanak meg maguk előtt; mihelyt azon elindulnak, kapu tárul előttük, és ők belépve egyből azt kérdik, van-e valami ennivaló. Az ottaniak igennel felelnek, mire az éhenkórászok nekiállnak rimánkodni, hadd maradhassanak. Beleegyező választ kapnak, be is vezetik őket; a hatalmas ajtó pedig lezárul mögöttük. Erre rögtön megjelenik a barlang felvigyázója és így szól hozzájuk:  
”Számotokra innét többé nincs kiút. Figyeljétek csak a sorstársaitokat: mindegyik dolgozik, és azért a mennyből ételt kap: melegen ajánlom, hogy ezt jól véssétek az eszetekbe”.  
A többiek meg helyeselnek: ”A nagyfőnök bizony érti a csíziót! Naponta mindenkinek kiadja a hozzá passzoló munkát: ti is, ha igyekeztek, kaphattok kosztot és ancúgot, de ha nem, akkor aztán lőttek a vacsorának és a gúnyának is, úgy ám!”  
Ha bárki közülük arra vetemedne, hogy a másikkal valami gonosz dolgot műveljen, azt azonmód a barlang sarkában álló, rontással átitatott földből döngölt fekhelyre hajítják, ahol válogatott kínzásoknak vetik alá, egészen addig, míg az elöljáró úgy nem látja, hogy az illető már kellőképpen megbánta tettét. Akkor elengedik és utasítják, hogy ismét térjen vissza a munkájához. Felvilágosítják, hogy mindenkinek szabad sétálgatnia, beszélgetnie, és nyugovóra térnie, de csak ha már elvégezte a tennivalóját. Azt is felajánlják, hogy elkísérik azokba a kavernákba, ahol örömlányok tanyáznak; bármelyiket közülük akár magához is veheti ágyasnak, de a félrelépés, a másik megcsalása súlyos büntetés terhe mellett mindkettőjüknek szigorúan tilos.  
Az egész poklot ilyen üregek, ilyen örökös munkatelepek alkotják. A barlangok egyikét – másikát megengedtetett meglátogatnom és alaposan szemügyre vennem, hogy híven beszámolhassak róluk az embereknek; és mondhatom, lakóik ugyancsak hitvány szerzeteknek tűnnek: halvány fogalmuk sincs róla, kik voltak hajdanában és mivel is foglalkoztak itt a földön. Ám az engem kalauzoló angyal elmesélte, hogy egyikük béres volt, míg a világban élt, a másik fővezér, a harmadik lelkipásztor; ez nagyméltóságú nemesemberként múlatta napjait, amaz meg dúskált minden földi jóban. És lám, mindannyiuknak mégis úgy rémlik, hogy valaha ágrólszakadt szolgák meg cimborák voltak.  
Ez úgy lehetséges, hogy bensőjük szerint mind egy húron pendülnek, jóllehet látszatra különböznek egymástól: a szellemi régióban az köt össze, ami az ember szíve mélyén rejtőzik.  
Ilyen hát azoknak a sorsa, akik száműzték mindennapjaikból az élő szeretet erejét, amiért is világbani létük során nem az vezérelte őket.  
11\. A poklokról nagy általánosságban elmondható, hogy csupa efféle barlangból és dologházból állanak s egymástól attól függően különböznek, hogy sátánok vagy ördögök lakhelyéül szolgálnak-e.  
A sátánok a menny ragyogásából nézve mind holttetemeknek látszódnak: páran feketék, akárha múmiák lennének; az ördögök viszont olyanok, mint a sötét láng : van aki egészen koromfekete. Ábrázatra és termetre mindannyian iszonyt keltőek, ám saját eleven szén – izzású fényükben teljesen szabályszerű embernek látják önmagukat, nem pedig torz szörnyszülöttnek. Ez kegyelemből adatott nékik, hogy mégis képesek legyenek egymással valahogy együttélni.  
<br/>

xxx

Jelenések könyve 3. rész

1\. A Sárdisbeli gyülekezet angyalának is írd meg: Ezt mondja az, a kinél van az isteni hét lélek és a hét csillag: Tudom a te dolgaidat, hogy az a neved, hogy élsz, és halott vagy.

2\. Vigyázz, és erősítsd meg a többieket, a kik haló félben vannak; mert nem találtam a te cselekedeteidet Isten előtt teljeseknek.

3\. Megemlékezzél azért, hogyan vetted és hallottad; és tartsd meg, és térj meg. Hogyha tehát nem vigyázol, elmegyek hozzád, mint a tolvaj, és nem tudod, mely órában megyek hozzád.

4\. De van Sárdisban egy kevés neved, azoké a kik nem fertőztették meg a ruháikat: és fehérben fognak velem járni; mert méltók arra.

5\. A ki győz, az fehér ruhákba öltözik; és nem törlöm ki annak nevét az élet könyvéből, és vallást teszek annak nevéről az én Atyám előtt és az ő angyalai előtt.

6\. A kinek van füle, hallja, mit mond a Lélek a gyülekezeteknek.

7\. A Filadelfiabeli gyülekezet angyalának is írd meg: Ezt mondja a Szent, az Igaz, a kinél a Dávid kulcsa van, a ki megnyitja és senki be nem zárja, és bezárja és senki meg nem nyitja:

8\. Tudom a te dolgaidat (ímé adtam elődbe egy nyitott ajtót, a melyet senki be nem zárhat), hogy kevés erőd van, és megtartottad az én beszédemet, és nem tagadtad meg az én nevemet.

9\. Ímé én adok a Sátán zsinagógájából, azok közül, a kik zsidóknak mondják magukat és nem azok, hanem hazudnak; ímé azt mívelem, hogy azok eljőjjenek és leboruljanak a te lábaid előtt, és megtudják, hogy én szerettelek téged.

10\. Mivel megtartottad az én béketűrésre intő beszédemet, én is megtartalak téged a megpróbáltatás idején, a mely az egész világra eljő, hogy megpróbálja e föld lakosait.

11\. Ímé eljövök hamar: tartsd meg a mi nálad van, hogy senki el ne vegye a te koronádat.

12\. A ki győz, oszloppá teszem azt az én Istenemnek templomában, és többé onnét ki nem jő; és felírom ő reá az én Istenemnek nevét, és az én Istenem városának nevét, az új Jeruzsálemét, a mely az égből száll alá az én Istenemtől, és az én új nevemet.

13\. A kinek van füle, hallja, mit mond a Lélek a gyülekezeteknek.

14\. A Laodiczeabeli gyülekezet angyalának is írd meg: Ezt mondja az Ámen, a hű és igaz bizonyság, az Isten teremtésének kezdete:

15\. Tudom a te dolgaidat, hogy te sem hideg nem vagy, sem hév; vajha hideg volnál, vagy hév.

16\. Így mivel lágymeleg vagy, sem hideg, sem hév, kivetlek téged az én számból.

17\. Mivel ezt mondod: Gazdag vagyok, és meggazdagodtam és semmire nincs szükségem; és nem tudod, hogy te vagy a nyomorult és a nyavalyás és szegény és vak és mezítelen:

18\. Azt tanácslom néked, hogy végy tőlem tűzben megpróbált aranyat, hogy gazdaggá légy; és fehér ruhákat, hogy öltözeted legyen, és ne láttassék ki a te mezítelenségednek rútsága; és szemgyógyító írral kend meg a te szemeidet, hogy láss.

19\. A kiket én szeretek, megfeddem és megfenyítem: légy buzgóságos azért, és térj meg.

20\. Ímé az ajtó előtt állok és zörgetek; ha valaki meghallja az én szómat és megnyitja az ajtót, bemegyek ahhoz és vele vacsorálok, és ő én velem.

21\. A ki győz, megadom annak, hogy az én királyiszékembe űljön velem, a mint én is győztem és ültem az én Atyámmal az ő királyiszékében.

22\. A kinek van füle, hallja, mit mond a Lélek a gyülekezeteknek.

A szellemi értelem, amit az egész fejezet tartalmaz.

Ez a fejezet azokról szól, akik a keresztény világhoz tartoznak, de az istentiszteletük halott, mely felebaráti szeretet (könyörületesség) és hit nélkül való, akiket a Sárdisbeli gyülekezettel írnak le (154-171. sz.). Azokat, akik az Úrtól való jóból eredő igazságokban vannak, a Filadelfiabeli gyülekezettel írja le (172-197. sz.). Azokat, akik hol magukban hisznek, hol az Igében, és így meggyalázzák a szent dolgokat, azokat a Laodícieabeli gyülekezettel írja le (198-223. sz.). Mindezek a az Úr Új Egyházának is szóltak.

Az 1. vers: „A Sárdisbeli gyülekezet angyalának is írd meg” jelenti, hogy azoknak és azokra vonatkozóan akik holt istentiszteletben vannak, vagy olyan istentiszteletben, amely a felebaráti szeretet jósága nélkül és a hit igazságai nélkül való (154. sz.). „Ezt mondja az, a kinél van az isteni hét lélek és a hét csillag” jelenti az Urat, akiből származik minden igazság, valamint a jó és az igaz minden tudománya (155. sz.). „Tudom a te dolgaidat” jelenti azt, hogy az Úr egyszerre látja egész belsőjüket és külsőjüket (156. sz.) „hogy az a neved, hogy élsz, és halott vagy” jelenti, hogy úgy láthatják magukat és azt gondolhatják maguk felől, és mások is róluk, hogy szellemileg élők, holott szellemileg halottak (157. sz.).

A 2. vers: „vigyázz” jelenti, hogy maradjon az igazságokban és éljen azok szerint (158. sz.). „és erősítsd meg a többieket, a kik haló félben vannak” jelenti, hogy azok a dolgok, amik az istentiszteletükhöz tartoznak, befogadhatják az életet (159. sz.). „mert nem találtam a te cselekedeteidet Isten előtt teljeseknek” jelenti, hogy az istentiszteletük belsője nem egyesült az Úrral. (160. sz.).

A 3. vers: „Megemlékezzél azért, hogyan vetted és hallottad” jelenti, hogy gondolniuk kell arra, hogy minden istentisztelet a kezdetben természeti és azután, az igazságok révén válik szellemivé, sok más egyéb dologgal együtt (161. sz.). „És tartsd meg, és térj meg” jelenti, hogy oda kell figyelniük ezekre a dolgokra, és töltsék meg élettel a halott istentiszteletüket (162. sz.). „Hogyha tehát nem vigyázol” ugyanazt jelenti, mint fentebb (163. sz.). „Elmegyek hozzád, mint a tolvaj, és nem tudod, mely órában megyek hozzád” jelenti, hogy az istentisztelethez tartozó dolgokat elveszik tőlük, és nem tudják, mikor és hogyan történik ez meg (164. sz.).

A 4. vers: „De van Sárdisban egy kevés neved” jelenti, hogy akad azért közöttük olyan, akinek élettel teli az istentisztelete (165. sz.). „azoké a kik nem fertőztették meg a ruháikat” jelenti azokat, akik az igazságokban vannak, és nem fertőztették meg az istentiszteletüket az élet gonoszságaival és az abból származó hamisságokkal (166. sz.). „és fehérben fognak velem járni” ([154-1](http://www.sacred-texts.com/swd/ar/ar04.htm"%20\l%20"fn_15)) jelenti, hogy az Úrral fognak élni, mert a Belőle származó igazságokban vannak (167. sz.).

5\. vers: „A ki győz, az fehér ruhákba öltözik” jelenti, hogy aki újjá lett; az szellemivé (spiritual) válik (168. sz.). „és nem törlöm ki annak nevét az élet könyvéből” jelenti, hogy meg fogja menteni őket (169. sz.), „és vallást teszek annak nevéről az én Atyám előtt és az ő angyalai előtt”, jelenti, hogy befogadja azokat, akik az Úrtól származó Isteni igazságokban vannak (170. sz.).

6\. vers: „A kinek van füle, hallja, mit mond a Lélek a gyülekezeteknek” azt jelenti, amit már korábban elmondtunk (171. sz.).

7\. vers „A Filadelfiabeli gyülekezet angyalának is írd meg” jelenti, hogy azokról és azok számára, akik az Úrtól való jókból származó igazságokban vannak (172. sz.). „Ezt mondja a Szent, az Igaz” jelenti az Urat az Isteni igazság tekintetében (173. sz.). „a kinél a Dávid kulcsa van, a ki megnyitja és senki be nem zárja, és bezárja és senki meg nem nyitja” jelenti, hogy egyedül Neki van mindenható ereje arra, hogy megmentsen (174. sz.).

8\. vers: „Tudom a te dolgaidat” azt jelenti itt is, mint korábban (175. sz.). „ímé adtam elődbe egy nyitott ajtót” jelenti, hogy a menny nyitva áll azok előtt, akik a az Úrtól való jókból származó igazságokban vannak (176. sz.). „a melyet senki be nem zárhat” jelenti, hogy a pokol nem uralkodhat el a fölött (177. sz.). „hogy kevés erőd van” azt jelenti, hogy mivel tudják, hogy semmit sem tehetnek magukból (178. sz.). „és megtartottad az én beszédemet” jelenti, hogy az Úr parancsoaltai szerint élnek, melyek az Ő Igéjében vannak (179. sz.). „és nem tagadtad meg az én nevemet” jelenti, hogy az Úr imádatában vannak (180. sz.).

9\. vers: „Ímé én adok a Sátán zsinagógájából” azokat jelenti, akik a hamisságokban vannak, a tanok tekintetében (181. sz.). „azok közül, a kik zsidóknak mondják magukat és nem azok, hanem hazudnak” jelenti azokat, akik azt mondják, hogy velük van az egyház, pedig nincs (182. sz.). „ímé azt mívelem, hogy azok eljőjjenek és leboruljanak a te lábaid előtt” jelenti, hogy sokan azok közül, akik a tanok tekintetében hamisságban vannak, elnyerik majd az Új Egyház igazságait (183. sz.). „és megtudják, hogy én szerettelek téged” jelenti, hogy meglátják majd, atz Úr szereti és befogadja őket a mennybe (184. sz.).

10\. vers: „Mivel megtartottad az én béketűrésre intő beszédemet” jelentése: mivel harcoltak a gonosz ellen (185. sz.). „én is megtartalak téged a megpróbáltatás idején, a mely az egész világra eljő, hogy megpróbálja e föld lakosait” jelenti, hogy megvédi és megtartja őket az Utolsó Ítélet napján (186).

11\. vers: „Ímé eljövök hamar” jelenti az Úr eljövetelét (187. sz.). „tartsd meg a mi nálad van” jelenti, hogy addig is meg kell maradniuk az igazságokban és a jókban (188. sz.). „Hogy senki el ne vegye a te koronádat” jelentése: nehogy elvesszen a bölcsesség, ahonnan az örök boldogság származik (189. sz.).

12\. vers: „A ki győz” azokat jelenti, akik megmaradnak a jóból eredő igazságokban (190. sz.). „oszloppá teszem azt az én Istenemnek templomában” jelenti azt, hogy az Úrtól való jókból eredő igazságok tartatják fenn az egyházat (azok által, akikben megmaradnak) (191. sz.). „és többé onnét ki nem jő” jelenti, hogy ott maradnak majd örökké (192. sz.). „és felírom ő reá az én Istenemnek nevét” jelenti, hogy az Isteni igazság a szívükbe lesz bevésve (193. sz.) „és az én Istenem városának nevét, az új Jeruzsálemét” jelenti, hogy az Új Jeruzsálem tana a szívükbe lesz bevésve (194. sz.). „a mely az égből száll alá az én Istenemtől” jelenti azt, ami az Úr Isteni igazságából lesz, úgy mint ahogyan a mennyben van (195. sz.). „és az én új nevemet” jelenti egyedül az Úr imádatát, olyan új dolgokkal, amilyenek nem voltak az előző egyházban (196. sz.).

13\. vers: „A kinek van füle, hallja, mit mond a Lélek a gyülekezeteknek” azt jelenti, amit korábban is (197. sz.).

14\. vers: „A Laodiczeabeli gyülekezet angyalának is írd meg” azokat jelenti és azokra vonatkozik, akik az egyházban hol maguk szerint hisznek, hol az Igéből, és így megszentségtelenítik a szent dolgokat (198. sz.). „Ezt mondja az Ámen, a hű és igaz bizonyság” ez az Urat jelenti, mint Igét, amely a Belőle származó Isteni igazság (199. sz.). „Az Isten teremtésének kezdete” jelenti az Igét (200. sz.).

15\. vers: „Tudom a te dolgaidat” azt jelenti, amit korábban is (201. sz.). „hogy te sem hideg nem vagy” jelenti azt, hogy ők, akik ilyenek, néha tagadják, hogy az Ige Isteni és szent, máskor meg elismerik azt (202. sz.). „vajha hideg volnál, vagy hév” jelenti, hogy jobb lenne nekik akár az, ha szívükből tagadnák az Ige és az egyház szent dolgait, vagy hogy szívből elfogadnák azokat (203. sz.).

16\. vers: „Így mivel lágymeleg vagy, sem hideg, sem hév, kivetlek téged az én számból.” Ez jelenti a megszentségtelenítést és az elválasztást az Úrtól (204. sz.).

17\. vers: „Mivel ezt mondod: Gazdag vagyok, és meggazdagodtam” jelentése, hogy azt hiszik magukról, hogy az igaz és a jó tudásának minden gazdagságát bírtokolják, ami a mennyé és az egyházé (206. sz.). „és semmire nincs szükségem” jelenti, hogy nincs több tudásra szükségük (207. sz.). „és nem tudod, hogy te vagy a nyomorult” jelenti, hogy mindaz, amit tudnak ezekről egyáltalán nem állt össze (208. sz.). „és a nyavalyás és szegény „jelenti, hogy nincs meg bennük az igazság megértése és a jó akarása (209. sz.). [154-2](http://www.sacred-texts.com/swd/ar/ar04.htm"%20\l%20"fn_16)

18\. vers: „Azt tanácslom néked, hogy végy tőlem tűzben megpróbált aranyat, hogy gazdaggá légy”- ez egy figyelmeztetés, amely azt jelenti, hogy szerezzék meg a szeretet jóját az Úrtól az Ige révén, így bölccsé lehetnek (211. sz.). „és fehér ruhákat, hogy öltözeted legyen” jelenti, hogy szerezzék meg a bölcsesség valódi igazságait (212. sz.). „és ne láttassék ki a te mezítelenségednek rútsága” jelenti azt, hogy ne szentségtelenítsék meg és ne hamisítsák meg a mennyei szeretet jóját (213. sz.). „és szemgyógyító írral kend meg a te szemeidet, hogy láss” jelenti, hogy a megértésük még helyrejöhet (214. sz.).

19\. vers: „A kiket én szeretek, megfeddem és megfenyítem” jelenti, hogy mivel szereti őket, nem kerülhetik el a kísértéseket (215. sz.). „légy buzgóságos azért, és térj meg” jelenti, hogy ez az igaz iránti vonzalomból fakadóan lesz meg (216. sz.).

20\. vers: „Ímé az ajtó előtt állok és zörgetek” jelenti, hogy az Úr mindenki számára jelen van an Igében és szólít, hogy fogadjuk be, és megtanít minket arra, hogy ezt hogyan tegyük (217. sz.). „ha valaki meghallja az én szómat és megnyitja az ajtót” jelenti azokat, akik hisznek az Igében és aszerint élnek (218. sz.). „bemegyek ahhoz és vele vacsorálok, és ő én velem” jelenti, hogy az Úr egyesíti Magát velük és ők is Vele (219. sz.).

21\. vers: „A ki győz” jelenti mindazokat, akik egységben vannak az Úrral az Ő Ígében lévő tanításai szerint élt életük révén (220. sz.). „megadom annak, hogy az én királyiszékembe űljön velem” jelenti, hogy egységben leszenek az Úrral a mennyben (221. sz.). „a mint én is győztem és ültem az én Atyámmal az ő királyiszékében” jelenti, hogy amint Ő és az Atya egyek és a mennyben vannak (222. sz.).

22\. vers: „A kinek van füle, hallja, mit mond a Lélek a gyülekezeteknek” azt jelenti, amit korábban is (223. sz.).

Magyarázatok

Az 1. vers: „A Sárdisbeli gyülekezet angyalának is írd meg” jelenti, hogy azoknak és azokra vonatkozóan akik holt istentiszteletben vannak, vagy olyan istentiszteletben, amelyik a felebaráti szeretet jósága nélkül és a hit igazságai nélkül való. Az, hogy akik ilyesféle istentiszteletben vannak, a Sárdisbeli gyülekezet tagjai, egyértelmű abból, amit róluk írnak, mikor megértjük a szellemi jelentést. A holt istentisztelet csak magát az istentiszteletet jelenti, ami a templomba járás, prédikációk végighallgatása, úrvacsora vétele, az Ige és a vallásos könyvek olvasása, beszélgetés Istenről, a mennyről és a pokolról, a halál utáni életről, főleg hívő dolgokról, reggel és este imádkozni, de mindezek ellenére nem akarják tudni a hit igazságait, sem pedig nem kényszerítik magukat, hogy a felebaráti szeretet jócselekedeteit megtegyék, és azt hiszik, hogy üdvösségük van csak a megváltás révén, amikor meg az igazságok és az igazságokkal megegyező életvitel helyett csak istentiszteletet tartanak, ami pusztán a külső jele a felebaráti szeretetnek és a hitnek, mely mögött meglapulhat bármiféle gonoszság és hamisság, ha a felebaráti szeretet és a hit nincs meg bennük, mert ezekből áll a valódi istentisztelet. Máskülönben az istentisztelet olyan, mint a bőr vagy a gyümölcsök héjja, mely mögött rejtőzködve ott lapulhat a rothadó, féreg-rágta hús, és ez a gyümölcs halott. Tudjuk, hogy napjainkban ez a fajta istentisztelet uralkodik az egyházban.

AR 155. „Ezt mondja az, a kinél van az isteni hét lélek és a hét csillag” jelenti az Urat, akiből származik minden igazság, valamint a jó és az igaz minden tudománya. Az, hogy „az isteni hét lélek” az Úrból kiáradó Isteni igazságot jelenti, vagy az Isteni örök igazságot, látható fentebb (14); és hogy a „hét csillag” jelenti az Igéből származó minden tudást, ami a jóra és az igazra vonatkozik (51), mely által az egyház a mennyben van (65. sz.). Ezeket a dolgokat most kijelentette az Úr, mert ennek tárgya a holt és az élő istentisztelet, és az istentisztelet az igazságok, és az azoknak megfelelő élet által válik élővé.

AR 156. „Tudom a te dolgaidat” jelenti azt, hogy az Úr egyszerre látja egész belsőjüket és külsőjüket , mint fenntebb (76. sz.).

AR 157. „hogy az a neved, hogy élsz, és halott vagy.” Jelenti, hogy úgy láthatják magukat és azt gondolhatják magukról és mások is azt gondolhatják róluk, hogy szellemileg élők, holott szellemileg halottak (157. sz.). „Az a neved” rész azt jelenti, hogy valamilyennek látszik vagy valamilyennek hiszik, itt (konkrétan) azt jelenti, hogy élők, pedig halottak. Mert a szellemi élet, mely a helyes élet, nem csak az istentiszteletben létezik, hanem az istentiszteletben belsőleg benne van, és belsőleg ott kellene lenniük az Isteni igazságoknak az Igéből, és amikor az ember ezek szerint él, élet van az istentiszteletben. Ennek az az oka, hogy a külső minősége a belsőkből ered, és a istentisztelet belső dolgai az élet igazságai.

Ezek azok, akikről az Úr ezt mondja: „Mikor már a gazda felkél és bezárja az ajtót, és kezdetek kívül állani és az ajtót zörgetni, mondván: Uram! Uram! nyisd meg nékünk; és ő felelvén, ezt mondja néktek: Nem tudom honnét valók vagytok ti; Akkor kezditek mondani: Te előtted ettünk és ittunk, és a mi utczáinkon tanítottál; De ezt mondja: Mondom néktek, nem tudom honnét valók vagytok ti; távozzatok el én tőlem mindnyájan, kik hamisságot cselekesztek!” (Lukács 13:25-27.).

\[2\] Megengedtetett többektől hallanom a szellemvilágban, amint azt mondják, hogy gyakran mentek áldozni és így azt ették és itták, ami szent, és így gyakran feloldozták őket a bűneik alól, és minden vasárnap (sabbathkor) odafigyeltek a tanításokra, és otthon reggel meg este szintén imádkoztak, más dolgok mellett. De amikor istentiszteletük belseje fel lett tárva, tele volt romlot és pokoli dolgokkkal, ezért elküldték őket. És amikor megkérdezték őket ennek az okáról, az volt rá a válaszuk, hogy nem figyeltek eléggé az Isteni igazságokra. És egy olyan élet, mely nem alapul az Isteni igazságokra, nem olyan élet, mint a mennyeieké; és akik nem a mennyei életet élik, nem bírják elviselni a mennyei fényt, ami az Isteni igazság, mely az Úrtól árad ki, mint itt a nap; és még kevésbé bírják a menny melegét, mely az Isteni szeretet.

Annak ellenére, hogy hallották és megértették ezeket a dolgokat, mégis, mikor szembesültek magukkal és az istentiszteletükkel, azt mondták „Mi szükség van az igazságokra, és mi az, hogy igazság?” De mivel többé nem voltak képesek befogadni az igazságokat, magukra hagyták őke az érzéki vágyaikkal, ami ott volt az istentiszteletükben, és ezek végül teljesen elvetették az Isten imádatát. Mert a belsők hozzáigazítják magukhoz a külsőt, és elvetik azokat a dolgokat, amik nem egyeznek meg velük. Mert mindenkinél az van a halál után, hogy a külsők hozzáalakulnak a belsőhöz.

A 2. versben a „vigyázz” azt jelenti, hogy az igazságokban kell maradniuk, és az azok szerinti életvitelben. A „vigyázás” az Igében nem mást jelent, mert aki megismeri az igazságokat és azok szerint él, olyan, mint aki felébredt az álomból, és éberré vált. De akik nincsenek az igazságban, csak az istentiszteletben, azok olynok, mint akik alszanak és álmodnak. A természeti élet, ha magában valóként tekintjük, avagy szellemi élet nélkülinek, akkor nem más, mint alvás, de a természeti élet, melyben szellemi élet is van, az éberség, és ez nem nyerhető el más módon, mint az igazságok révén, melyek a saját fényükben és a saját nappalukban vannak, mikor az ember azok szerint él.

Ezt jelenti a „vigyázás” az alábbi részekben: „Vigyázzatok azért, mert nem tudjátok, mely órában jő el a ti Uratok” (Máté. 24:42). „Boldogok azok a szolgák, kiket az úr, mikor haza megy, vigyázva talál… Ti is azért legyetek készek: mert a mely órában nem gondolnátok, abban jő el az embernek Fia.” (Lukács 12:37, 40). „Vigyázzatok azért, mert nem tudjátok, mikor érkezik meg a háznak ura …Hogy, ha hirtelen megérkezik, ne találjon titeket aludva. A miket pedig néktek mondok, mindenkinek mondom: Vigyázzatok!” (Márk 13:35-37). „Késvén pedig a vőlegény, mindannyian elszunnyadának és aluvának….Később pedig a többi szűzek is megjövének, mondván: Uram! Uram! nyisd meg mi nékünk. Ő pedig felelvén, monda: Bizony mondom néktek, nem ismerlek titeket. Vigyázzatok azért, mert sem a napot, sem az órát nem tudjátok, a melyen az embernek Fia eljő” (Máté 25:1-13). Mert az Úr eljövetelét reggelnek hívják (151); ekkor az igazságok megnyílnak, és fény árad, ezért azt az időt hívják az „őrjárások kezdetének” (Jeremiás siralmai 2:19); és az Urat „Vigyázónak” (Dán. 4:10 _helyett 4: 13, javítva-a ford_.). Továbbá ez van megírva Ésaiásnál: „Megelevenednek halottaid és holttesteim fölkelnek: serkenjetek föl és énekeljetek, a kik a porban lakoztok” (Ésa 26:19). De azoknak az embereknek az állapotát, akik nincsenek az igazságban, „szunnyadásnak” és „alvásnak” nevezi, mely látható az alábbi helyeken :Jeremiás 51:39, 57; Zsolt 13:4 _13:3 helyett, javítva-a ford_.; Zsolt 76:6; Lukács 8:23 és máshol.

159.

„És erősítsd meg a többieket, a kik haló félben vannak” jelenti, hogy azok a dolgok, amik az istentiszteletükhöz tartoznak, életet kaphatnak, és nem fojtják el azokat. Hogy ezt hogyan kell érteni, a következőkben ismertetem. A halott istentisztelet teljesen hasonló az élő istentisztelethez a külsejében, mert akik az igazságban járnak, ugyanazt csinálják, mert hallgatnak igehírdetést, úrvacsoráznak, reggel és este térdre borulva imádkoznak más dolgok mellett, melyek gyakoriak és megszokottak az istentisztelet során. Ezért azoknak, akik a halott istentiszteletben vannak, nincs másra szükségük, mint hogy megtanulják (elsajátítsák) az igazságokat és azok szerint éljenek, vagyis „a többieket, a kik haló félben vannak” megerősítik.

160.

„Mert nem találtam a te cselekedeteidet Isten előtt teljeseknek” jelenti, hogy az istentiszteletük belsője nem egyesült az Úrral. Fentebb látható (76. sz.) hogy a „cselekedetek” jelentik a külsőket és a belsőket, valamint hogy a „tudom a te dolgaidat (cselekedeteidet)” jelenti azt, hogy az Úr egyszerre látja az ember minden küldő és belső dolgát. Ezt hívják „Isten elött teljesnek”, amikor egyesültek az Úrral. Tudni kell azt, hogy a halott istentisztelet, vagy az az istentisztelet, ami csak külsődleges, csak az Úr jelenlétét hozza el, de nem az összekapcsolaódást Vele. Azonban a külsődleges istentisztelet, melyben a belső él, attól mind a jelenlét, mind az összekapcsolódás létrejön. Mert az összekapcsolódás az Úrral azok által a dolgok által megy végbe, amik az embernél vannak az Úrtól, s ezek a jóból eredő igazságok; és ha ezek nincsenek benne az istentiszteletben, a cselekedetek nem teljesek az Isten előtt, hanem üresek.

Az Ige akkor mondja egy emberre, hogy üres, ha nincs benne más, csak hamisság és gonoszság (mint a Máté 12:44-ben és más helyeken). Ellenben azt az embert teljesnek mondja, akiben igazságok és jóságok vannak.

161.

A 3. versben a „megemlékezzél azért, hogyan vetted és hallottad” jelenti, hogy gondolniuk kell arra, hogy minden istentisztelet kezdetben még természeti, és utána az Igéből való igazságok által, meg az azzal megegyező élet révén válik szellemivé, más egyéb dolgokkal együtt. Ezek azok a dolgok, amiket e szavak alapján értenünk kell, és ezt mindenki tudhatná az Igéből, az egyház Igéből vett tanításaiból, az igehírdetésekből. Az igazságokat meg kellene ismerni. Ezek által az igazságok által van az embernek hite, felebaráti szeretete és az egyház minden dolga ebből jön \[2\]. Hogy ez így van, sokszor megmutattuk a Mennyei Titkokban (kiadva Londonban): az igazságok által jön a hit (4353, 4977, 7178, 10,367. sz.). Azt, hogy az igazságok révén jön a felebaráti szeretet vagyis a kegyesség (4368, 7623, 7624, 8034. sz.). Hogy az igazságok révén jön az Úr iránti szeretet (10,143, 10,153, 10,310, 10,578, 10,645. sz.). Hogy az igazságok révén jön az értelem és a bölcsesség (3182, 3190, 3387, 10,064. sz.). Hogy az igazságok eredményezik az újjáteremtést (1555, 1904, 2046, 2189, 9088, 9959, 10,028. sz.). Hogy az igazságokban van az erő, mellyel legyőzhetők a gonoszságok, a hamisságok és a pokol (3091, 4015, 10,488. sz.). Hogy az igazság megtisztít a gonoszságoktól és a hamisságoktól (2799, 5954, 7044, 7918, 10,229, 10,237. sz.). Hogy az igazságok által létezik az egyház (1798, 1799, 3963, 4468, 4672. sz.). Hogy az igazságok által létezik a menny (6690, 9832, 9931, 10,303. sz.). Hogy az igazságokból jön a bölcsesség ártatlansága (3183, 3494, 6013. sz.). Hogy az igazságok révén van lelkiismeret (1077, 2053, 9113. sz.). Hogy az igazságok révén van rend (3316, 3417, 3470, 4104, 5339, 5343, 6028, 10,303. sz.). Hogy az igazságokból nyerik az angyalok a szépségüket, és az emberek is a belsőjüket illetően, mely a szellemük (553, 3080, 4985, 5199. sz.). Hogy az igazságok miatt ember az ember (3175, 3387, 8370, 10,298. sz.). De mindezek a jóból jövő igazságoktól vannak, és nem a jó nélküli igazságokból, és a jók az Úrtól vannak (2434, 4070, 4736, 5147. sz.). Hogy minden jó az Úrtól van (1614, 2016, 2904, 4151, 5147, 9981. sz.). \[3\] De ki gondolja ezeket? Manapság nem teljesen közömbösek az iránt, hogy milyen igazságokat ismer az ember, feltéve, ha tiszteli Istent? És mivel kevesen kutatják az Igét a célból, hogy megismerjék az igazságokat és hogy aszerint éljenek, azért semmit nem lehet tudni az istentiszteletről, hogy az halott-e vagy élő, pedig az istentisztelet minőségétől függően maga az ember is lehet akár élő vagy halott. Máskülönben mi haszna volna az Igének és az onnan származó tanításoknak, és mi haszna lenne a vasárnapoknak (sabbath) és az igehírdetéseknek, vagy akár a tanító célzatú könyveknek, sőt, mi több, mi célból lenne az egyház és a vallás? Ismeretes, hogy minden istentisztelet kezdetben természeti és utána az Igéből származó igazságok által és az azokank megfelelő élet révén szellemivé válik. Mert az ember természetinek születik, de taníttatik azért, hogy így legyen jól nevelt és erkölcsös, és azután szellemi, eképpen újjá születik. Ezeket a dolgokat jelenti tehát az, hogy „Megemlékezzél azért, hogyan vetted és hallottad” .

162.

„és tartsd meg, és térj meg” jelenti, hogy követniük kell ezeket a dolgokat és életre kell kelteniük a halott istentiszteletet. Egyértelmű, hogy a „tartsd meg” azoknak a dolgoknak a követésére vonatkozik, amelyekről így ír: „Megemlékezzél azért, hogyan vetted és hallottad” . Továbbá ebből következik, hogy a „térj meg” a halott istentisztelet életrekeltését jelenti az Ige igazságai által és az azokkal egyező életvitel révén.

163.

„Hogyha tehát nem vigyázol” jelenti azt, hogy ha nincsenek az igazságokban és az azoknak megfelelő életben. Ez egyértelműen következik a fenti magyarázatból (158. sz.).

164.

„…elmegyek hozzád, mint a tolvaj, és nem tudod, mely órában megyek hozzád” jelenti, hogy az istentisztelethez tartozó dolgokat elveszik tőlük, és nem tudják, mikor és hogyan történik ez meg. Így mondja, hogy az Úr eljön „mint tolvaj” , mert attól, aki holt istentiszteletben van, elveszik az istentisztelet külső jóját. Mert van valami a jóból a holt istentiszteletben, mivel gondolnak az Istenre és az örök életre, de a jó az ő igazságai nélkül nem jó, hanem érdemkereső vagy álszent, és a gonoszságok és a hamisságok elviszik azt, mit a tolvaj. Ez folyamatosan megy végbe itt e világban és a halál után teljesedik be, és az ember nem is udja, mikor és hogyan. Az Úrnak tulajdonítják azt, hogy „eljön, mint egy tolvaj”, holott a szellemi értelem szerint ez azt jelenti, hogy a pokol veszi el és rabolja el. Ez hasonló ahhoz, mint mikor azt írja az Íge, hogy az Isten rosszat tesz az emberrel, elpusztítja, megbosszulja, feldühödik ellene és kísértésbe viszi, pedig a pokol teszi ezeket, mert így mondják, azért, mert az ember számára így tűnik. A tálentom és a gíra, amelyekkel kereskedtek, elvétetik tőlük, ha nem nyertek általa semmit, ahogyan az látható Máténál (25:26-30) és Lukácsnál (19:24-26). A „kereskedni” és „nyereséget termelni” jelentik azt, hogy megszerzik a saját igazságokat és jókat. \[2\] Mivel az igaz és a jó elvétetik attól, aki holt istentiszteletben van, mint ahogyan azt egy tolvaj tenné a sötétben, ezért az Igében ez sokszor egy tolvajjal van összefüggésbe hozva, mint az alábbi versben: „ Imé eljövök, mint a tolvaj. Boldog, a ki vigyáz és őrzi az ő ruháit, hogy mezítelenen ne járjon” (Jel. 16:15). „Vigyázzatok azért, mert nem tudjátok, mely órában jő el a ti Uratok. Azt pedig jegyezzétek meg, hogy ha tudná a ház ura, hogy az éjszakának melyik szakában jő el a tolvaj: vigyázna, és nem engedné, hogy házába törjön” (Máté 24:42-43). „Ha tolvajok törnének reád, avagy éjjeli rablók, (hogy elpusztíttattál!), nem annyit lopnának-é, a mennyi elegendő?! Ha szőlőszedők jönnének reád, nem hagynának-é gerezdeket?!” (Abdiás 5). „Betörnek a városba, futkároznak a kőfalon, felhágnak a házakra, betörnek az ablakokon, mint a tolvaj” (Jóel 2:9). „Mert csalárdul cselekesznek, tolvaj tör be, és rabló fosztogat az utczán” (Hós. 7:1). „Ne gyűjtsetek magatoknak kincseket a földön…Hanem gyűjtsetek magatoknak kincseket mennyben, ….a hol a tolvajok ki nem ássák, sem el nem lopják” (Máté 6:19-20). Annak oka, hogy az embernek miért kell vigyáznia, és hogy nem tudhatja az órát, mikor az Úr eljön, az, hogy az embernek úgy kelljen gondolkodnia és cselekednie, mintha magától tenné, azaz szabadságban, a saját meggyőződésével összhangban, és nehogy azt a félelem erőszakolja rá, mert bárki, ha tudná, félelemben lenne, és amit az ember magától, szabadságban tesz, az örökkévalóságban megmarad, de amit félelemből, az nem marad meg.

165.

4\. vers: „De van Sárdisban egy kevés neved” jelenti, hogy van köztük is egy kevés olyan, akinek élő az istentisztelete. A „kevés neved” jelenti azokat, akik ilyenek, ahogyan most következik, mert a „név” jelenti mindenkinek a maga tulajdonságát, ennek oka, hogy a szellemvilágban mindenkit a tulajdonsága alapján neveznek el (81. sz.) Azoknak a tulajdonsága, akikkel itt most foglalkozunk az, hogy élet van az istentiszteletükben.

166.

„A kik nem fertőztették meg a ruháikat” jelenti azokat, akik az igazságban vannak, és nem fertőztették meg az istentiszteletet az élet gonoszságaival és az ezekből eredő hamisságokkal. A „ruhák” az Igében igazságokat jelentenek, amelyek beborítják a jót, vagy az ellenkező értelemben, hamisságokat jelentenek, melyek beborítják a gonoszt; mert az ember lehet akár a saját jóságában vagy gonoszságában - az innen eredő igazságok vagy a hamisságok a „ruhák”. Minden angyal és szellem olyan ruhákba öltözötten jelenik meg, melyek megfelelenek az az jóságuk igazságainak vagy a gonoszságuk hamisságainak; mely témában l. a Menny és Pokol c. művet, amit Londonban adtak ki (177-182); melyből egyértelmű, hogy a „nem fertőztették meg a ruháikat” jelenti, hogy igazságokban vannak, és nem fertőztetik meg az istentiszteletet gonosz életmóddal és az ebből származó hamisságokkal \[2\]. Az, hogy a „ruhák” az Igében igazságokat, vagy ellenkező értelemben hamisságokat jelentenek, kitűnik a következő részekből: „Serkenj föl, serkenj föl, öltözd fel erősségedet, Sion, öltözzél fel ékességed ruháiba” (Ésa. 52:1).

„10. És felöltöztetélek hímes ruhába, és felsaruztalak borjúfóka bőrrel, s övezélek fehér gyolcscsal s befedélek selyemmel.

11\. És felékesítélek ékeségekkel, s adtam karpereczeket kezeidre és lánczot nyakadra.

12\. És adtam orrpereczet orrodra és függőket füleidre és ékes koronát fejedre.

13\. És felékesítéd magadat aranynyal és ezüsttel, és öltözeted vala fehér gyolcs és selyem és hímes ruha; lánglisztet, mézet és olajat ettél, és megszépülél felette igen, s királyságra jutál.

14\. És kiméne híred a pogányok közé a te szépségedért; mert tökéletes vala az ékességeim által, a melyeket reád tettem, azt mondja az Úr Isten.

15\. De elbízád magadat szépségedben és paráznává lőn híred szerint, elárasztál paráznaságaiddal minden melletted elmenőt: legyen kedve szerint!

16\. És vevél a te ruháidból s csinálál magadnak magaslatokat különböző szinnel borítva, s paráználkodál azokon; ilyen még nem volt és nem is lesz.

17\. És vevéd a te ékességidet az én aranyomból és ezüstömből, melyeket néked adtam, és csináltál magadnak férfiú képeket, és azokkal paráználkodál.

18\. És vevéd hímes ruháidat és befedezéd azokat, és olajomat és füstölőszeremet vetéd eléjök.” (Ezék. 16:10-18).

Itt a zsidó egyház leírása szerepel, az hogy oda lettek adva nekik az igazságok, mert az Ige náluk volt, de meghamisították azokat; a „paráználkodás” jelenti a meghamisítást (134. sz.). \[3\]

Csupa ékesség a király leánya bent, vont aranyból van a ruhája.

Hímes öltözetben viszik a királyhoz…(Zsolt. 45:13-14).

Ahol a „király leánya” az egyház, az igazság iránti vonzalom tekintetében.

„Izráel leányai! sirassátok Sault, ki karmazsinba öltöztetett gyönyörűen, és aranynyal ékesíté fel ruhátokat.” (2 Sám. 1:24). Ezt Saulról szól, mert ő, mint király jelképezte az Isteni Igazságot. (20. sz.). „És lészen az Úr áldozatának napján: megfenyítem majd a fejedelmeket és a királyok fiait és mindazokat, a kik idegen öltözetbe öltöztek.” (Sofóniás. 1:8). „S megfosztanak ruháidtól, és elveszik ékességeidet.” (Ezék. 23:26). „Jósua pedig szennyes ruhába vala öltöztetve, és áll vala az angyal előtt. És szóla és monda az előtte állóknak, mondván: Vegyétek le róla a szennyes ruhákat! És monda néki: Lásd! Levettem rólad a te álnokságodat, és ünnepi ruhákba öltöztetlek téged!” (Zech. 3:3-5). „Bemenvén pedig a király, hogy megtekintse a vendégeket, láta ott egy embert, a kinek nem vala menyegzői ruhája. És monda néki: Barátom, mi módon jöttél ide, holott nincsen menyegzői ruhád?” (Máté 22:11-12). A „mennyegzői ruha” az Igéből származó Isteni Igazság \[4\]. „Őrizkedjetek pedig a hamis prófétáktól, a kik juhoknak ruhájában jőnek hozzátok, de belől ragadozó farkasok.” (Máté 7:15). „És monda nékik példabeszédet is: Senki nem toldja az új posztó foltot az ó posztóhoz; mert különben az újat is megszakasztja és az ó posztóhoz nem illik az újból való folt.” (Lukács 5:36). Mivel a ruha jelenti az igazságot, ezért hasonlítja az Úr az előző egyház igazságait egy darab ó posztóhoz (melyek külsők voltak és a képviselői voltak a szellemi dologoknak), míg az új egyház igaságait, melyek belsők voltak és szellemiek, egy darab új posztóhoz. „…és a királyiszékekben látám ülni a huszonnégy Vénet fehér ruhákba öltözve…” (Jel. 4:4). „…és a királyiszék előtt és a Bárány előtt állnak vala, fehér ruhákba öltözve… és megmosták az ő ruháikat, és megfehérítették ruháikat a Bárány vérében.” (Jel. 7:9, 13, 14). „…látám az oltár alatt azoknak lelkeit…Akkor adatának azoknak egyenként fehér ruhák” (Jel. 6: 11.). „És mennyei seregek követik vala őt fehér lovakon, fehér és tiszta gyolcsba öltözve.” (Jel. 19:14.) \[5\] Mert az „angyalok” jelentik az Isteni Igazságokat, következésképpen az angyalok, akiket az Úr sírjában láttak, fehér és fénylő ruhákban jelentek meg (Máté 28:3, Lukács 24:4.). Mivel az Úr az Isteni jó és az Isteni igaz, és a ruhák az igazságokat jelentik, ezért amikor „ő elváltozék elöttük, az ….az ő orczája ragyog vala, mint a nap, ruhája pedig fehér lőn, mint a fényesség.” (Máté. 17:2). „…és az ő ruhája fehér és fénylő lőn” (Lukács 9:29). „És a ruhája fényes lőn, igen fehér, mint a hó, mihez hasonlót a ruhafestő e földön nem fehéríthet.” (Márk 9:3). Ahogy írva van, az öreg korúnak (aki szintén az Urat jelenti) a ruhája hófehér (Dán. 7:9). Ezenfelül még ezt is mondja az Úrról: „mirrha, áloe, kácziaillatú minden öltözeted” (Zsolt. 45:8). „Ruháját borban mossa, felöltőjét a szőlő vérében.” (I. Móz. 49:11). „Ki ez, ki jő Edomból, veres ruhákban Boczrából, a ki ékes öltözetében, ereje sokaságában büszke? Én, a ki igazságban szólok, elégséges vagyok a megtartásra. Miért veres öltözeted, és ruháid, mint a bornyomó ruhái? A sajtót egyedül tapostam, és a népek közül nem volt velem senki, és megtapodtam őket búsulásomban, és széttapostam őket haragomban: így fecscsent vérök ruháimra, és egész öltözetemet bekevertem.” (Ézsa 63:1-3). Ez is az Úrra vonatkozik. Az Ő ruhái itt az Ige igazságait jelentik. „….és ímé vala egy fehér ló, és a ki azon ül vala … vérrel hintett ruhába vala öltöztetve és a neve Isten ígéjének neveztetik.” (Jel. 19:13, 16). \[6\]. A ruhák jelentéséből látható, hogy az Úr tanítványai a ruháikat miért terítették rá a szamárra és annak vemhére, amikor az Úr bevonult Jeruzsálembe; és az is, hogy miért terítették (dobták) az embereka ruháikat az útra (Máté. 21:7-9; Márk 11:7-8; Luk. 19:35-36). És mit jelent az, hogy a katonák az Úr ruháit négy részre osztották (János 19:23-24). Így az is, hogy mit jelentettek Dávidnak ezek a szavai: „Megosztoznak ruháimon, és köntösömre sorsot vetnek.” (Zsolt. 22:19). \[7\] A ruhák jelentéséből az is kitűnik, hogy miért szaggatták meg a ruháikat, amikor valaki az Isteni igazságok ellen beszélt (Ézsa. 37:1, és másutt); és az is, hogy miért mosták meg a ruháikat, hogy magukat megtisztítsák (I. Móz. 19:4; II. Móz. 11:25, 40; 14:8, 9; III. Móz. 19:11 a végéig); és miért vetették le a ruhájukat és öltöztek zsákba, mikor áthágták az Isteni igazságokat (Ésa. 15:3; 22:12; 37:1, 2; Jer. 4:8; 6:26; 48:37; 49:3; Jer.Sir. 2:10; Ezék. 27:31; Ámos 8:10; Jónás 3:5, 6, 8). Aki tudja, hogy mi a ruha jelentése akár általánosságban, akár a részeit tekintve, tudhatja, mit jelent Áron és fiainak ruházata, mely az efód, palást, kockás köntös, az öv, a hósen és a süveg. Mert a fény jelenti az Isteni igazságot, és a ruha is ugyanezt, ezért mondja Dávid: „A ki körülvette magát világossággal, mint egy öltözettel.” (Zsolt 104:2).

167.

„És fehérben fognak velem járni” (167-1) jelentése az, hogy az Úrral fognak élni az Ő szellemi királyságában, mert ők a Tőle származó igazságokban vannak. Azért ez ezeknek a szavaknakl a jelentése, mert az Igében a „járni” azt jelenti, hogy élni, és „az Úrral járni” jelentése az, hogy belőle élni; és a „fehérben lenni” azt jelenti, hogy igazságokban lenni. Mert az Igében a fehér az igazságok kijelentése, mert visszavezethető a nap fényességére, így a vörös is, mely a jóságok kijelentése, mert visszavezethető a nap tüzére, valamint a fekete, mely a hamisságok kijelentése, mert visszavezethető a pokol sötétségére. Azokat, akik az Úrtól származó igazságokban vannak, mert egyesültek Vele, „méltónak” (értékesnek) nevezik, mert minden érték a szellemi világban az Úrral való egyesülésből jön létre. Ezekből nyílvánvaló, hogy a „fehérben fognak velem járni; mert méltók arra” rész jelentése az, hogy az Úrral fognak élni, mert a Tőle származó igazságokban vannak. Az van megírva, hogy az Úrral fognak élni a szellemi királyságban, mert az egész menny két királyságra van osztva, a mennyeire és a szellemire, és azok, akik a mennyei királyságban vannak azok, akik az Úrtól jövő szeretet jóságában vannak, és azok, akik a szellemi királyságban vannak azok, akik az Úrtól jövő bölcsesség igazságaiban vannak, és ez utóbbiakról mondja, hogy fehérben fognak az Úrral járni, és ezek valóban fehér ruhákba vannak öltözve. \[2\] A következő részekből kiderül, hogy a „járni” jelenti azt, hogy élni, és hogy „Istennel járni” azt jelenti, hogy Ővele élni, vagyis Ő szerinte élni, mely az alábbi részekből látható: „Békességben és egyenességgel járt velem” (Mal. 2:6). „Mert megszabadítottad lelkemet a haláltól, bizony az én lábaimat az eleséstől; hogy járjak Isten előtt az életnek világosságában” (Zsolt. 56:14). „Az én szolgám, Dávid, a ki megőrizte az én parancsolatimat, és a ki engem követett teljes szívéből” (1 Kir. 14:8). „És monda: Oh Uram, emlékezzél meg arról, hogy én előtted jártam, igazságban” (Ésa. 38:3). „És ha e mellett sem hallgattok reám, hanem ellenemre jártok: Én is ellenetekre járok” (III: Móz. 26:23-24, 27-28). „…és nem akartak járni (Jehovah) útain” (Ésa. 42:24; V. Móz. 11:22; 19:9; 26:17). „Mert minden nép a maga istenének nevében jár, és mi is a mi Urunk Istenünk nevében járunk örökkön örökké” (Mikeás 4:5). „Még egy kevés ideig veletek van a világosság. Járjatok, a míg világosságotok van,… higyjetek a világosságban” (János 12:35-36; 8:12). „Azután megkérdék őt a farizeusok és az írástudók: Mi az oka, hogy a te tanítványaid nem járnak a régiek rendelése szerint…?” (Márk 7:5). A „járni” szót Jehova is használta eszerint: „Ő közöttük jár” , ami annyit tesz, hogy bennük és velük él.” És az én hajlékomat közétek (167-2) helyezem, … És közöttetek járok, és a ti Istenetek leszek, ti pedig az én népem lesztek” (III: Móz. 26:11-12). Ezekből a részekből kitűnik, hogy mit jelentett a fenti rész: „Ezeket mondja az, …a ki jár a hét arany gyertyatartó között” (Jel. 2:1).

5\. vers: „A ki győz, az fehér ruhákba öltözik” jelenti, hogy aki újjá lett; az szellemivé (spiritual) válik. Az, hogy a győzedelmes jelenti azt, aki újjá lett, látható a fentiekből (88); és hogy a „fehér ruhákba öltözik” , jelenti a szellemivé válást az igazság ezközeivel (166, 167. sz.). Mindenki szellemivé válik, aki az igazságokban van, és azok szerint él.

169.

„és nem törlöm ki annak nevét az élet könyvéből” jelenti azt, hogy meg fogja menteni őket. Azt, hogy mit jelent a „név”, már korábban megmutattam, és azt, hogy mi az „életnek könyve” , az alábbiakban fejtem ki. Az, hogy a „nem törlöm ki annak nevét az élet könyvéből” jelentése, hogy megmenti őket, az mindenki számára egyértelmű.

170.

„és vallást teszek annak nevéről az én Atyám előtt és az ő angyalai előtt” jelenti, hogy befogadják azokat, akik az Úrtól származó Isteni jóságban és Isteni igazságokban vannak, azaz, akikben a menny élete van meg. Vallást tenni egy nevéről annyit tesz, mint elismerni valakinek a tulajdonságait, vagy hogy ő milyen, mint ahogy az látható fentebb (81, 122. sz.). Az Atya jelenti az Isteni jót, és az angyalok jelentik az Isteni igazságokat, s mindkettő az Úrtól jön. Az evangelistáknál az Igében az „Atyát” gyakran említi az Úr, aki mindenhol Jehovát ért alatta, mert Belőle és Általa lett Ő, és Aki Benne volt, és soha semmi Isteni nem vált el Tőle: ez sok helyen be lett bizonyítva „A Tanítás az Új Jeruzsálem számára az Úrról”, és az „Angyali Bölcsesség az Isteni Gondviselésről” c. művekben (262, 263), ahol látható, hogy az Úr Maga az Atya (21, 960. sz.). Az Úr beszélt az Atyáról, mert „Atya” alatt, a szellemi értelemben isten értendő, és az „Atya Isten” alatt az Isteni szeretet Isteni jója. Az angyalok soha sem értenek mást „Atya” alatt, mikor az az Igében olvasható, és nem is tudnak mást érteni alatta, mert senki sem ismer a mennyben semmilyen Atyát, akitől ők, úgymond, születtek, és akinek a fiainak és örököseinek neveztetnek, kivéve az Urat. Ezt jelentik az Úr szavai (Máté 23:9). Egyértelmű tehát, hogy a „megvallani az **Ő** nevét az Atya előtt” jelentése, hogy befogadják őket azok közé, akik az Tőle jövő Isteni jóságban vannak. Annak oka, hogy miért „angyalok” jelentik azokat, akik az Úrtól jövő Isteni igazságokban vannak- és elvonatkoztatva, az Isteni igazságokat- az, hogy az angyalok befogadói az Isteni igazságokban lévő Isteni jóságnak, melyek az Úr által vannak náluk.

171.

6\. vers: „A kinek van füle, hallja, mit mond a Lélek a gyülekezeteknek” jelenti, hogy aki érti ezeket a dolgokat, annak követnie kell azokat amiket tanít az Ige Isteni igazsága azoknak, akik az Új Egyház tagjai lesznek, ami az Új Jeruzsálem (l. fentebb, 87. sz.).

172.

7\. vers: „A Filadelfiabeli gyülekezet angyalának is írd meg” jelenti, hogy azoknak és azokra vonatkozóan, akik az Úrtól származó jóból eredő igazságokban vannak. Az, hogy a Filadelfiai gyülekezet ezeket jelenti, világos abból, amit róla írnak, mikor megvilágosodik a szellemi értelem.

173.

„Ezt mondja a Szent, az Igaz” jelenti az Urat az Isteni igazság tekintetében. Az, hogy ez az Úr, az egyértelmű. Annak az oka, hogy „a Szent, az Igaz„ az Úr az Isteni igazság tekintetében az, hogy az Úr „szentnek” hívatik az Isteni igazságából, és „igazságosnak” az Ő Isteni jóságából. Ezért van az, hogy az Ő Isteni tevékenységét, mely az Isteni igazság, „Szent Léleknek” hívják, és a Szent Lélek itt, aki a „Szent, az Igaz” \[2\] „

A „szent” szó gyakran előfordul az Igében, és mindenhol az igazsággal kapcsolatos, és mint minden igazság, mely önmagában igaz, a jóból származik, és az Úrtól való. Ez az az igazság, ami szentnek hívatik; de a jót, amiből az igaz származik, azt igazságosságnak hívják. Ennélfogva azokat az angyalokat, akik a bölcsesség igazságaiban vannak, és szellemieknek hívnak, „szentnek” mondják. Azokat az angyalokat pedig, akik a szeretet jójában vannak, és mennyeinek hívnak, „igazságosnak” mondják (hasonlóan az egyház embereihez). Ebből ered az is, hogy a prófétákat és az apostolokat „szentnek” hívták, mert a „próféták” és az „apostolok” jelentik az egyház tanításainak az igazságait. Ugyanezért hívják az Igét is szentnek, mert az Ige az Isteni igazság; a törvénytáblák a szent sátorban a frigyláda belsejében szintén Szentek Szentjének neveztetett, és a „Szentély” is. Hasonlóképpen Jeruzsálemet is szentnek nevezték, mert „Jeruzsálem” jelenti az egyházat, mely az Isteni igazságokban van. Ehhez hasonlóan az oltár, a frigyláda, Áronnak és fiainak öltözékei mind-mind szentnek neveztettek, miután felkenték azokat olajjal, mert az olaj jelenti az szeretet jóját és ez megszentel, és minden megszentelt dolognak az igazsággal van kapcsolata.

\[3\] Az, hogy egyedül az Úr szent, mert Ő maga az Isteni igazság, nyílvánvaló az alábbi részekből: „Ki ne félne téged, Uram! és ki ne dicsőítené a te nevedet? mert csak egyedül vagy szent.” (Jel. 15:4). „megváltód Izráelnek Szentje, az egész föld Istenének hívattatik.” (Ésa. 54:5). „Így szól az Úr, Izráel megváltója, Szentje” (Ésa. 49:7). „Így szól a mi Megváltónk, seregeknek Ura az Ő neve, Izráel Szentje!” (Ésa. 47:4). „Így szól az Úr, a ti megváltótok, Izráel Szentje.” (Ésa. 43:14). „És lészen ama napon, hogy … támaszkodik az Úrhoz, Izráel Szentjéhez hűségesen” (Ésa. 10:20). Más részekkel együtt (Ésa. 1:4; 5:19; 12:6; 17:7; 29:19; 30:11, 12; 41:16; 45:11, 15; 48:17; 55:5; 60:9; Jer. 50:29; Dán. 4:13, 23; Zsolt. 78:41). Mivelhogy az Úr maga a szentség, az angyal azért mondta Máriának, hogy „a mi születik is szentnek hivatik, Isten Fiának” (Lukács 1:35). És az Úr magáról mondta ezeket: „Szenteld meg őket a te igazságoddal: A te ígéd igazság.” „…És én ő érettök oda szentelem magamat, hogy ők is megszenteltekké legyenek az igazságban.” (János 17:17, 19). \[4\] Ebből látható, hogy az igazság, ami az Úrból származik, maga a szentség, mert Ő maga szent; amelyről az Úr azt mondja: „De mikor eljő amaz, az igazságnak Lelke, elvezérel majd titeket minden igazságra. Mert nem ő magától szól, … az enyémből vesz, és megjelenti néktek.” (János 16:13-15). „Ama vígasztaló pedig, a Szent Lélek, … az mindenre megtanít majd titeket” (János 14:26). Az, hogy a „Szent Lélek” az Úr bölcsességének az élete, vagyis az Isteni igazság, látható a Tanítás az Új Jeruzsálem számára az Úrról c. műből (51. sz.), melyből kitűnik, hogy „a Szent, az Igaz” az Úr az Ő Isteni igazsága tekintetében. Azt, hogy a „szent” az igazra monják és azt, hogy „igazságos (_just_)” a jóra –ez nyílvánvaló azokból a Bibliai részekből, ahol mindkét kifejezés előfordul, mint a következőben: „és a ki igaz, legyen igaz (_justified_) ezután is; és a ki szent, szenteltessék meg ezután is”. (Jel. 22:11). „Igazságosak és igazak a te útaid, óh szentek Királya!” (Jel. 15:3). „Szolgáljunk néki. Szentségben és igazságban ő előtte a mi életünknek minden napjaiban” (Lukács 1:75). „Mert Heródes fél vala Jánostól, igaz és szent embernek ismervén őt” (Márk 6:20). „…mert a fehér gyolcs a szenteknek igazságos cselekedetei” (Jel. 19:8).

174.

„A kinél a Dávid kulcsa van, a ki megnyitja és senki be nem zárja, és bezárja és senki meg nem nyitja” jelentése: akinek egyedül van mindenható ereje arra, hogy megmentsen. „Dávid” jelenti az Urat az Isteni igazságra vonatkozóan; a „kulcs” jelenti az Úr mindenhatóságát a menny és a pokol felett. A „megnyitja és senki be nem zárja” , és a „bezárja és senki meg nem nyitja” azt jelenti, hogy kihoz (kivezet) a pokolból és bevezet a mennybe, vagyis megment, a fent leírt módon (62), ahol el lett magyarázva. Az, hogy „Dávid” jelenti az Urat az Isteni igazság szempontjából, látható a Tanítás az Új Jeruzsálem számára az Úrról c. műben (43, 44). Ugyanazt jelképezik itt „Dávid kulcsa” mint „Péter kulcsai” (Máté 16:15-19); melyet lentebb megmagyarázunk (798), és a tanítványokhoz intézett alábbi szavak is: „Bizony mondom néktek: A mit megköttök a földön, a mennyben is kötve lészen; és a mit megoldotok a földön, a mennyben is oldva lészen” (Máté 18:18). Mert a tizenkét tanítvány jelképezte az egyház minden dolgát a jóságaira és az igazságaira vonatkozóan, és Péter képviselte azt az igazság tekintetében. Az igazságok meg a jóságok mentik meg az embert, ebből következőleg egyedül az Úr az, akiből vannak ezek. Ugyanezt jelenti „Dávid kulcsa, amit Eliákimnak adott” , arra vonatkozóan, ami eképpen van megírva: „és uralmadat kezébe adom, és ő lesz atyjok Jeruzsálem lakosainak és a Júda házának; S az ő vállára adom a Dávid házának kulcsát, és a mit megnyit, senki be nem zárja, és a mit bezár, nem nyitja meg senki” (Ésa. 22:21-22). Ő a király házában volt , és a „király házával” itt az egyház van jelképezve az Isteni igazság tekintetében.

175.

8\. vers: „Tudom a te dolgaidat” jelentése, hogy az Úr egyszerre látja a belsőjüket és a külsőjüket, l. fentebb (76. sz.).

176\. „ímé adtam elődbe egy nyitott ajtót” jelenti, hogy a menny nyitva áll azok előtt, akik az Úrtól származó jóból eredő igazságokban vannak. Egyértelmű, hogy a „nyitott ajtó” bebocsátást jelent. Mint mindja, az ajtó azok számára nyitott, akik a Filadelfiai gyülekezet tagjai, mert e gyülekezet jelenti azokat, akik az Úról származó jóból eredő igazságokban vannak, és számukra az Úr megnyitja a mennyet. De ezzel kapcsolatban kijelentettek valamit, ami eddig nem volt ismeretes. Egyedül az Úr a menny és a föld Istene (Máté 28:18); ezért akik nem közvetlenül Őt keresik, nem láthatják a mennybe vezető utat, és nem láthatják az ajtót sem, és ha esetleg megengedtetik nekik, hogy a közelébe jussanak, bezárul, és ha zörgetnek rajta, meg nem nyílik. A szellemvilágban valójában vannak utak, melyek a mennybe vezetnek, és vannak ajtók imitt-amott, és azok, akiket az Úr a mennybe vezet, ezekre az odafelé tartó utakra térnek, és belépnek az ajtókon. A Menny és Pokol c. műben olvasható, hogy ott vannak utak (479, 534, 590. sz.); és ajtók is (429-430, 583-584. sz.). Mert minden dolog, amit a mennyben láthatunk, az megfelelés, így az utak és az ajtók is; mert az utak az igazságoknak felelnek meg, és így azokat jelentik, és az ajtók a bebocsátásnak felelnek meg, és így azt jelentik \[2\]. Mivel egyedül az Úr vezeti az embert a mennybe, és nyitja meg az ajtót, ezért nevezte Ő Magát „útnak” és „ajtónak”: az „út”, Jánosnál: „Én vagyok az út, az igazság és az élet” (János 14:6). Az ajtó ugyanennél az evengélistánál: „én vagyok a juhoknak ajtaja…ha valaki én rajtam megy be, megtartatik” (János 10:9). Mivel utak és ajtók vannak a szellemvilágban, és az angyali szellemek ténylegesen ezeken az utakon járnak és az ajtókon lépnek be a mennybe, ezért az „ajtók” , a „kapuk” és a „bejáratok” gyakran említésre kerülnek az Igében, melyek a belépést jelentik, mint ezeken a helyeken: „Ti kapuk, emeljétek fel fejeiteket, és emelkedjetek fel ti örökkévaló ajtók; hadd menjen be a dicsőség királya” (Zolt. 24:7,9). „Nyissátok fel a kapukat, hogy bevonuljon az igaz nép, a hűség megőrzője.” (Ésa 26:2). Az öt eszes szűz bement a mennyegzőre, és az ajtó be lett zárva, majd az öt bolond szűz megjött, kopogott az ajtón, de nem nyitották ki (Máté 25:10-12). Jézus mondta: „Igyekezzetek bemenni a szoros kapun: mert sokan, mondom néktek, igyekeznek bemenni és nem mehetnek” (Lukács 13:24, de l. még más helyeken is). Mivel az „ajtó” jelenti a bebocsátást, és az „Új Jerzsálem” jelenti az egyházat, mely azokból áll, akik az Úrtól származó jóból eredő igazságokban vannak, ezért az Új Jeruzsálemet úgy is írják le, hogy a kapuin angyalok állnak, és mint mondják: „annak kapui be nem záratnak” (Jel. 21:12-13, 25).

177.

„És senki meg nem nyitja” jelenti, hogy a pokol nem uralkodhat felette. Mert egyedül az Úr nyitja meg és zárja be a mennybe vezető ajtókat, és az ajtó, melyet Ő megnyit, örökre nyitva áll majd azok számára, akik az Úrtól származó jóból eredő igazságokban vannak, és örökre zárva maradnak azok számára, akik a gonoszból eredő hamiosságokban vannak. És mert egyedül az Úr nyitja meg és zárja be, ebből az következik, hogy a pokol nem uralkodhat felettük. Több olvasható e témáról fentebb (174. sz.).

178.

„Hogy kevés erőd van” jelentése: mert tudják, hogy ők semmit sem tehetnek a maguk erejéből. Azok, akik az Úrtól származó jóból eredő igazságokban vannak, tudják, hogy semmi erejük nincs önmaguktól a gonoszságok és a hamisságok, avagy a pokol ellen. Azt is tudják, hogy nem képesek saját erejükből jót tenni és bejuttatni magukat a mennybe, mert minden erő az Úré, így az Úr által van bennük. És amilyen mértékben a jóból eredő igazságokban vannak, akkora mértékben vannak az Úrtól származó erőben, mely mégis úgy tűnik nekik, mintha az övék volna. Ezt jelenti tehát az, hogy „kevés erőd van” .

179.

„És megtartottad az én beszédemet” jelenti, hogy: mert az Úr parancsolatai szerint élnek, amint az az Ő Igéjében van. Ez egyértelmű minden magyarázat nélkül is.

180

„És nem tagadtad meg az én nevemet.” Jelentése, hogy az Úr imádatában vannak. Az, hogy „Jehova neve” vagy az Úr neve az Igében minden olyant jelent, amivel Őt imádják, vagyis az egyház minden tanítását, és általában a vallás egészét, azt fentebb láthatjuk (81), amiből nyílvánvaló, mit is jelent itt az, hogy „nem tagadtad meg az én nevemet.”

181.

9\. vers: „Ímé én adok a Sátán zsinagógájából”, azokat jelenti, akik a tanítások szempontjából a hamisságokban vannak, ahogyan az látható fentebb (97. sz.).

182

„A kik zsidóknak mondják magukat és nem azok, hanem hazudnak”: azokat jelenti, akik azt mondják, hogy az egyház náluk van, pedig nincs náluk. A „zsidók” itt azokat jelentik, akik az egyházhoz tartoznak, mert az egyház közöttük lett megalapítva, ezért a Jeruzsálemük is mindig az egyházat jelenti, úgymint a tanítást; de különösen a „zsidók” jelentik azokat, akik a szeretet jójában vannak, mint fentebb (96), így az egyházat is jelenti, mert a szeretet jója révén létezik az egyház. Az, hogy nincs náluk többé egyház, azt a „nem azok, hanem hazudnak” rész jelenti.

183

„Ímé azt mívelem, hogy azok eljőjjenek és leboruljanak a te lábaid előtt” jelenti, hogy azok, akik a hamisságokban vannak a tanok szempontjából, hacsak nincsenek a gonoszságból eredő hamisságokban, elnyerhetik és elismerhetik az Új Egyház igazságait. Ezt azokra vonatkozóan mondja, akik „a Sátán zsinagógájából valók” , akik „zsidóknak mondják magukat és nem azok, hanem hazudnak” , mely azokat jelenti, akik hamisságokban vannak a tanok szempontjából, de nincsenek a gonoszságból eredő hamisságokban, hanem a tanok szempontjából vannak hamisságban, de az életüket nézve a jóban vannak. Az utóbbi, és nem az előbbi az, aki befogadja és elismeri az igazságokat amikor hallja azokat. Ennek az az oka, hogy a jó szereti az igazat és a jóból eredő igaz elveti magától azt, ami hamis. Az igazság elfogadását és elismerését jelenti e rész: „eljőjjenek és leboruljanak a te lábaid előtt” , - nem az ő lábaik előtt (borulnak le), hanem az Úr lábai előtt, akitől van a jóból eredő igazságuk. Ezért az alábbi rész Dávidnál hasonló jelentéssel bír: „Magasztaljátok az Urat, a mi Istenünket, és boruljatok le az ő lábainak zsámolya elé; szent ő!” (Zsolt. 99:5).

84.

„És megtudják, hogy én szerettelek téged.” Jelenti, hogy meg fogják látni, hogy azokat, akik a jóból eredő igazban vannak, szereti Az Úr és befogadja a mennybe. Ez egyenesen következik az előzőekben elmondottakból.

185.

10\. vers: „Mivel megtartottad az én béketűrésre intő beszédemet” jelentése: mivel harcoltak a gonoszok ellen, és aztán elvetették a hamisságokat. A „béketűrésre intő beszéd” jelenti a szellemi harcot, amelyet kísértésnek hívunk- ez egyértelmű abból, ami következik: „én is megtartalak téged a megpróbáltatás idején, a mely … eljő” ; mert akit kísértés ér a világi életében az nem kísértetik a halál után. A szellemi harcot, ami a kísértés, az Ígében „béketűrésre intő beszédnek” vagy „hosszútűrésének” nevezik, mert a kísértésekben az Úr harcol az emberért, és Ő az Ő Ígéjének igazságaival harcol.

186.

„Én is megtartalak téged a megpróbáltatás idején, a mely az egész világra eljő, hogy megpróbálja e föld lakosait.” Ennek az a jelentése, hogy megvédi és megtartja őket az Utolsó Ítélet napján. Az, hogy e szavak jelentik azt, hogy a Utolsó Ítélet napján megvédi és megtartja őket, látható abból, amit írtam és amiről beszámoltam az Utoló Ítélettel kapcsolatban az e témáról szóló műben, és utána az Utolsó Ítélet Folytatása c. munkámban, melyből nyílvánvaló, hogy akik átélték ezt, azok meg lettek próbálva, és meg lett vizsgálva, hogy milyenek, majd azokat, akik belsőleg gonoszak voltak, azok kivetették, míg akik belsőleg jók voltak, azokat megmentették, és azok voltak belsőleg jók, akik az Úrtól származó jóból eredő igazságokban voltak.

187.

11\. vers: „Ímé eljövök hamar” jelenti az Úr eljövetelét, és azután az Új Egyház (eljövetelét) tőlük. Az Úr azt mondja itt: „ímé eljövök hamar”, mert az elöbbi szavakkal az Utolsó Ítéletre utal, és az Utlosó Ítéletet az Úr eljövetelének is hívják, lásd Máténál: „hozzá menének a tanítványok magukban mondván: Mondd meg nékünk, mikor lesznek meg ezek? és micsoda jele lesz a te eljövetelednek, és a világ végének?” (Máté 24:3). „Az idők vége” az egyház utolsó ideje, mikor az Utolsó Ítélet közeleg. Az Új Egyházat is jelentik e szavak: „ímé eljövök hamar”, s ennek az az oka, hogy az Utolsó Ítélet után az egyházat az Úr alapítja meg, mely egyház most az Új Jeruzsálem, melybe azok fognak belépni, akik az Úrtól származó jóból eredő igazságokban vannak, akiknek ez el lett készítve.

188.

„Tartsd meg a mi nálad van” jelenti, hogy eközben is meg kell maradniuk az igazságaikban és a jóságaikban, amint az magyarázat nélkül is nyílvánvaló.

189.

„Hogy senki el ne vegye a te koronádat” jelentése: nehogy elvesszen a bölcsesség, ahonnan az örök boldogság származik. A bölcsesség az emberben nem egyéb forrásból származik, mint abból a jóbol, ami az Úrtól való igazságokból ered. Az emberben ezek által van bölcsesség, s ennek az az oka, hogy ezek révén az Úr összekapcsolja magát az emberrel, és az ember összekapcsolódik Ővele. Az Úr maga a bölcsesség, ezért a bölcsesség elvész akkor, amikor az ember megszűnik igaz dolgokat tenni, vagyis azok szerint élni, mert akkor megszűnik szeretni a bölcsességet, és így az Urat is. A bölcsesség alatt a szellemi dolgokban való bölcsesség értendő, melyből, mint egy szökőkútból származik minden más dologban való bölcsesség, melyet intelligenciának hívunk, és intelligenciából tudomány, mely a dolgok ismerete iránti vágy révén jön létre. „A korona” jelenti a bölcsességet, mert a bölcsesség van a legmagasabb szinten az embernél, mintegy megkoronázza őt. Egy „királyi korona” sem jelent mást, mert a „király” a szellemi értelemben az Isteni igazság (20), és az Isteni igazságból származik minden bölcsesség. \[2\] Bölcsességet jelent a „korona” az alábbi helyeken is: „Megnövesztem ott Dávidnak hatalmát, szövétneket szerzek az én felkentemnek. Ellenségeire szégyent borítok, rajta pedig koronája ragyog” (Zsolt. 132:17-18). (Jehova:) „És adtam orrpereczet orrodra és függőket füleidre és ékes koronát fejedre” (Ezék. 16:12). Jeruzsálemről mondja ezt, mely az egyházat jelenti a tanítások szempontjából, így hát az „ékes korona” az Isteni igazságból vagy az Igéből származó bölcsesség. „Ama napon a seregek Ura lesz ékes koronája és dicsőséges koszorúja népe maradékának” (Ésa. 28:5). Ezek a dolgok az Úrra vonatkoznak, mert azt mondja, hogy „ama napon”; „ékes koronája” mely Ő maga lesz, az a bölcsesség, és a „diocsőség koszorúja” az értelem; „a népe maradéka” pedig akiknél az Ő egyháza lesz \[3\]. Ugyanezt jelenti a „korona” és a „koszorú” az Ésa. 62:1, 3-ban, és a lap Áron süvegén (II:Móz 28: 36,37), melyet kis koronának (coronet) is neveztek. Hasonlóan e helyeken is: „Mondd meg a királynak és a királynéasszonynak: Alázzátok meg magatokat, és üljetek veszteg, mert leesik fejetekről a ti dicsőségtek koronája!” (Jer. 13:18). „Oda van a mi szívünk öröme, gyászra fordult a mi körtánczunk. Elesett a mi fejünknek koronája, jaj most nékünk mert vétkeztünk!” (Sir. 5:15-16). „Tisztességemből kivetkőztetett, és fejemnek koronáját elvevé” (Jób 19:9). „Felbontottad a te szolgáddal kötött szövetséget, földre tiportad az ő koronáját” (Ps. 89:40). E helyeken a „korona” bölcsességet jelent.

190.

1\. vers: „A ki győz” jelenti azokat, akik megmaradnak az Úrtól származó jóból eredő igazságokban, amint az kitűnik abból, ahogy a dolgok következnek, és így nem igényel magyarázatot.

191.

„Oszloppá teszem azt az én Istenemnek templomában „jelenti hogy az Úrtól származó jóból eredő igazságok által tartják fenn az Úr egyházát a mennyben azok, akikben ez lakozik. A „templom” jelenti az egyházat, és az „én Istenemnek temploma” jelenti az Úr egyházát a mennyben. Ebből az is egyértelmű, hogy az „oszlop” azt jelenti, ami tartja az egyházat és szilárddá teszi azt, ez pedig az Íge Isteni igazsága. A „templom” legfőbb jelentése az Úr az Isteni Emberi tekintetében, különösképpen az Isteni igazság vonatkozásában. Azonban a „templom” a megfelelés szerinti értelem szerint az Úr mennyei egyházát jelenti, és hasonló módon az Úr földi egyházát is. Az, hogy a „templom” leginkább az Urat jelenti az Isteni Emberi tekintetében, különösképpen az Isteni igazság vonatkozásában, egyértelmű az alábbi részekből: „Felele Jézus és monda nékik: Rontsátok le a templomot, és három nap alatt megépítem azt…Ő pedig az ő testének templomáról szól vala” (János 2:19, 21). „És templomot nem láttam abban: mert az Úr, a mindenható Isten annak temploma, és a Bárány” (Jel. 21:22). „Mindjárt eljön az ő templomába az Úr, a kit ti kerestek, és a szövetségnek követe, a kit ti kívántok” (Mal. 3:1). „Szent templomod felé hajolok” (Zsolt. 138:2). „Vajha láthatnám még szentséged templomát!...” „és bejutott az én könyörgésem te hozzád, a te szentséged templomába” (Jónás 2:4, 7; Hab. 2:20). Az Úr, vagy Jehova szentségének temploma az Ő Isteni Emberije, mert ahhoz hajol le, azt látja meg, és ahhoz könyörög**, és** nem csak a templomhoz, ugyanis a templom önmagában nem szent. A „szentség templomának” nevezik, mert a szentséget az Isteni igazság jelenti ki (173.). A templom, a mely szentté teszi az aranyat (Máté 23:16, 17) nem mást jelent, mint az Úr Isteni Emberiét \[2\]. A „templom” a képviselt értelem szerint az Úr egyházát jelenti a mennyben, mely kitűnik ezekből a részekből: „Halld! zúgás a … a templom felől, hah! az Úr, a ki megfizet ellenségeinek” (Ésa. 66:6). „És nagy szózat jöve ki a mennyei templomból” (Jel. 16:17). „És megnyilatkozék az Isten temploma a mennyben, és megláttaték az ő szövetségének ládája az ő templomában” (Jel. 11:19). „És ímé megnyittaték a mennyben a bizonyságtétel sátorának temploma…És kijöve a templomból a hét angyal …És megtelék a templom füsttel az Isten dicsőségének és erejének miatta” (Jel. 15:5-6, 8). „Szükségemben az Urat hívtam, és az én Istenemhez kiáltottam; szavamat meghallá templomából” (Zsolt. 18:6). „Látám az Urat ülni magas és felemeltetett székben, és palástja betölté a templomot” (Ésa. 6:1). \[3\] A következő részekből kiderül, hogy a templom a világban lévő egyházat jelenti: „Szentségünk … házát, … tűz perzselé föl” (Ésa 64:10). „És megindítok minden népet, … és megtöltöm e házat dicsőséggel, …Nagyobb lészen e második háznak dicsősége az elsőnél” (Agg. 2:7,9). Az egyház, melyet az Úr alapít, Ezékiel könyvének 40-től 48. részéig van leírva az „új templomokkal” és úgy említi, mint a „templom, melyet megmért az angyal” (Jel. 11:1); és így még más helyeken is szerepel, mint pl. Ésa 44:28; Jer. 7:2-4, 9-11; Zak. 8:9. „És hozzámenének az ő tanítványai, hogy mutogassák néki a templom épületeit. Jézus pedig monda nékik: Nem látjátok-é mind ezeket? Bizony mondom néktek: Nem marad itt kő kövön, mely le nem romboltatik.” (Máté 24:1, 2; Márk 13:1-5; Luk. 21:5-7). A „templom” jelentette az egyházat azokban a napokban, és annak lerombolása, azaz hogy „nem marad kő kövön” jelenti az egyház végét, amelyben nem marad már semmi igazság. Mert amikor a tanítványok a templomról beszéltek az Úrral, az Úr megjövendőlte az egyház következő állapotait, egészen annak végéig, azaz, amíg „az idők betelnek”, és az „idők betelése” jelenti annak utolsó idejét, mely ezekben a napokban van. Ezt ábrázolta a templom alapokig való lerombolása \[4\]. A „templom” jelenti e hármat, vagyis az Urat, a mennyei egyházat és az evilági egyházat, mert e három egy, és nem választható szét, ennélfogva egyik sem említhető a másik nélkül. Ezért akik elkülönítik az evilági egyházat a mennyei egyháztól és ezeket az Úrtól, azok nincsenek igazságban. Annak oka, hogy itt miért a mennyei egyházat jelenti a „templom” az , hogy itt az evilági egyházzal később foglalkozik (194. sz.)

192.

„És többé onnét ki nem jő” jelenti, hogy ott maradnak majd örökké, mint az további magyarázat nélkül is egyértelmű.

193.

„És felírom ő reá az én Istenemnek nevét” jelenti, hogy az Isteni igazság a szívükbe lesz beírva. „Ráírni valakire” azt jelenti, hogy bevésni, azaz úgy lesz benne, mintha a sajátja lenne. „Az én Istenem neve” jelenti az isteni igazságot. Itt valamit el kell mondanunk arról, hogy az „én Istenem” az Isteni igazság. Az Ószövetség Igéjében számtalan helyen „Jehova Isten” fordul elő; néha külön is található, mint „Jehova”, néha mint „Isten”. „Jehova” jelenti az Urat az Isteni jó vonatkozásában, „Isten” jelenti az Urat az Iseni igazság tekintetében. Vagy, ami ugyanaz, „Jehova” jelenti az Urat az Isteni szeretet vonatkozásában, „Isten” jelenti az Urat az Iseni bölcsesség tekintetében. Mindkét kifejezés használatos a mennyei házasság miatt az Igen valamennyi részében, mely a szeretet és a bölcsesség házassága, avagy az a jó és igaz házassága. A házassággal kapcsolatban lásd a Tanítás az Új Jeruzsálem számára c. művet a Szentírásra vonatkozóan (80-91.sz.). \[2\] De az Újtestamentum Igéjében nem mondják, hogy Jehova Isten, hanem azt, hogy „Úr Isten” , mert az „Úr” úgy, ahogy „Jehova” is az Isteni jót vagy az Isteni szeretetet jelenti. Ezekből kitűnhet, hogy „Az én Istenem neve” jelenti az Úr Isteni igazságát. Mikor az Úrról mondjuk, hogy a „név”, akkor mindazt jelenti, amiért Őt imádjuk, lásd fentebb (81), és mindaz, amiért Őt imádjuk, az Isteni jóval, vagy az Isteni igazsággal van kapcsolatban. Mivel nem ismeretes, hogy mit jelentenek az Úrnak az alábbi szavai, el kell azt mondani: „Atyám, dicsőítsd meg a te nevedet! Szózat jöve azért az égből: Meg is dicsőítettem, és újra megdicsőítem”. (János 12:28). Az Úr, mikor e földön járt, az Ő Emberiét tette Isteni igazsággá, mely az Ige is, és mikor eltávozott ebből a világból, Ő teljesen egyesítette az Isteni igazságot az Isteni jóval, amely Őbenne volt a fogantatás óta; mert az Úr megdicsőítette az Ő Emberiét, azaz Istenivé tette, ahogyan szellemivé teszi az embert; mert Ő először az igazságokat helyezi az emberbe az Igéből, és azt követően egyesíti azt a jóval, és ez által az egyesülés által teszi az embert szellemivé.

194.

„És az én Istenem városának nevét, az új Jeruzsálemét” ez jelenti, hogy az Új Jeruzsálem tana a szívükbe lesz beírva. Az „Új Jeruzsálem” jelenti az Új Egyházat, és ugyanez, mikor „városnak” hívják, az Új Egyházat jelenti annak tanításaira vonatkozóan. Ezért hát az, hogy „felírom ő reá az én Istenemnek nevét, és az én Istenem városának nevét, az új Jeruzsálemét” azt jelenti, hogy az Új Egyház tana a szívükbe lesz beírva. Az, hogy „Jeruzsálem” jelenti az egyházat, és ennek révén, mint egy város (jelenti) az egyház tanítását, látható lejjebb (881, 881. sz.). A város jelenti a tant, mert a „föld” és különösképpen „Kánaán földje” jelenti az egyházat együttesen, és ebből kifolyólag az örökségek, melyre Kánaán földje felosztatott, jelentik az egyház különféle dolgait, és a rajtuk lévő városok a tanokat. Emiatt van, hogy az angyalok a városok alatt ezt értik, mikor azok nevesítve vannak az Ígében. Ezt számos tapasztalat is bebizonyította a számomra. Hasonló jelentése van a hegyeknek, domboknak, völgyeknek, forrásoknak, folyóknak: mindezek az egyház ilyesféle dolgait jelentik. \[2\] Az, hogy a „városok” tanokat jelentenek, egy bizonyos mértékig kitűnhet az alábbi részekből: „Megüresíttetvén megüresíttetik a föld, és elpusztíttatván elpusztíttatik…megromol a föld…Rommá lőn az álnokság városa, bezároltatott minden ház…A városban csak pusztaság maradt és rommá zúzatott a kapu” (Ésa. 24:3-4, 10, 12). „Felkelt az oroszlán az ő tanyájából, … hogy elpusztítsa a te földedet; városaid lerontatnak, lakatlanokká lesznek. Nézek, és ímé a bő termő föld pusztává lőn; és minden városa összeomlott …Azért gyászol a föld, … elfut minden város… minden város elhagyottá lett” (Jer. 4:7, 26-29). A „föld” itt az egyház, és a „város” itt annak a tana. Ez tehát az egyház elpusztítása a tan hamisságai által. „És rátör a pusztító minden városra, egy város sem menekedik meg, és elvész a völgy, és feldúlatik a síkság, a mint megmondta az Úr” (Jer. 48:8). Hasonlóképpen: „Mert ímé én erősített várossá…teszlek ma téged mind ez egész földön” (Jer. 1:18). Ezt lett kijelentve a prófétának, mert a „próféta” jelenti az egyház tanait (8. sz.). „Ama napon ez éneket énekelik Júda földén: Erős városunk van nékünk, szabadítását adta kőfal és bástya gyanánt!” (Ésa. 26:1). „És a nagy város három részre szakada, és a pogányok városai elesének „(Jel. 16:19). A próféta egy nagy hegyen álló város épületét látta dél felől, és egy angyal megmérte a falat, a kapukat, a kamarákat, a tornácot, …és a város neve ama naptól fogva: Ott lakik az Úr!” (Ezék. 40:1-től). „Forrásainak árja megörvendezteti Isten városát” (Zsolt. 46:5). „És összeveszítem az égyiptomiakat az égyiptomiakkal, és egyik hadakozik a másik ellen, kiki felebarátja ellen, város város ellen, és ország ország ellen” (Ésa. 19:2). „Minden ország, a mely magával meghasonlik, elpusztul; és egy város vagy háznép sem állhat meg, a mely meghasonlik magával” (Máté 12:25). E helyeken a városok –szellemi értelemben– tanokat jelentenek. Hasonlóképpen: Ésa. 6:11; 14:12, 17, 21; 19:18, 19; 25:1-3; 33:8, 9; 54:3; 64:10; Jer. 7:17, 34; 13:18, 19; 32:42, 44; 33:4; Sof. 3:6; Zsolt. 48:2; 55:9; 107:4, 7; Máté 5:14, 15, és más helyeken \[3\]. A „város” jelentéséből kitűnhet, hogy mit jelentenek a városok az Úr alábbi példázatában: „Egy nemes ember elméne messze tartományba, hogy országot vegyen magának, aztán visszatérjen. Előszólítván azért tíz szolgáját, ada nékik tíz gírát, és monda nékik: Kereskedjetek, míg megjövök. Az ő alattvalói pedig gyűlölék őt, és követséget küldének utána, mondván: Nem akarjuk, hogy ő uralkodjék mi rajtunk. És lőn, mikor megjött az ország vétele után, parancsolá, hogy az ő szolgáit, a kiknek a pénzt adta, hívják ő hozzá, hogy megtudja, ki mint kereskedett. Eljöve pedig az első, mondván: Uram, a te gírád tíz gírát nyert. Ő pedig monda néki: Jól vagyon jó szolgám; mivelhogy kevesen voltál hív, legyen birodalmad tíz városon. És jöve a második, mondván: Uram, a te gírád öt gírát nyert. Monda pedig ennek is: Néked is legyen birodalmad öt városon” (Lukács 19:12-19). A „városok” itt is tanokat vagy a tanok igazságait jelentik. A „felette” azt jelenti, hogy értelmesnek és bölcsnek és lenni. Így az, hogy „uralmat ad felette” , jelenti hogy értelmet és bölcsességet ad. A „tíz” sokat jelent és az „öt” valamennyit. Nyílvánvaló, hogy a „kereskedni” és „szerezni” jelentése, hogy valaki értelmességre tesz szert az által, hogy a tehetségét (adottságát) gyakorolja\[4\]. A „szent város Jeruzsálem” jelenti az Új Egyház tanításait, ami tisztán kitűnik a leírásából (Jel. 21), mert leírják méreteire, de a kapuira, falaira, alapjaira vonatkozóan is, melyek, mivel Jeruzsálem egyházat jelent, nem jelenthetnek semmi mást, mint annak tanaihoz tartozó dolgokat. Az egyház az semmilyen más eredetből nem egyház. Mivel a „Jeruzsálem városa” jelenti az egyházat a tanokra nézve, azért az „igazság városának” is hívják (Zak. 8:3-4). Sok más helyen is „szent város” a neve, éspedig azért, mert a szent (dolgok) kijelentése az igazságokból van, ami az Úrtól van. (173. sz.).

195.

„A mely az égből száll alá az én Istenemtől” jelenti azt, ami az Úr Isteni igazságából lesz, úgy mint ahogyan a mennyben van. Az „én Istenem” jelenti az Isteni igazságot (193), ezért ebből az következik, hogy amikor az Úrról és az Új Jeruzsálem tanairól a következőt mondják: „az égből száll alá az én Istenemtől”, akkor ez azt jelenti, hogy: amely az Úról való isteni Igazságból lesz, mint ahogyan a mennyben van.

196.

„És az én új nevemet.” Ez jelenti az Úr egyedüli imádatát, olyan új dolgokkal, amilyenek nem voltak az előző egyházban. Mert az „Úr neve” jelenti mindazt, amiért Őt imádják, mint az fentebb látható (81.), azaz itt az Úr egyedüli imádatát, olyan új dolgokkal, amilyenek nem voltak a régi egyházban. Az Új Egyházban egyedül az Urat imádják, amint az nyilvánvaló a 21:9, 10, fejezetekből, ahol ezt az egyházat a „Bárány Menyasszonyának” hívják. Hogy új dolgok vannak ebben az egyházban az a 21:5 fejezetből kitűnik, ahol az áll, hogy „Ímé mindent újjá teszek”. Ígyhát ez a jelentése annak, hogy „az én új nevem”, mely fel lesz írva rájuk.

197.

13\. vers: „A kinek van füle, hallja, mit mond a Lélek a gyülekezeteknek” jelenti, hogy aki érti ezeket a dolgokat, annak követnie kell azokat, amiket tanít az Ige Isteni igazsága azoknak, akik az Új Egyház tagjai lesznek, ami az Új Jeruzsálem, l. fentebb (87. sz.).

198.

14\. vers: „A Laodiczeabeli gyülekezet angyalának is írd meg” - ez azokat jelenti és azokra vonatkozik, akik az egyházban vannak, de hol maguk szerint hisznek, hol az Igéből, és így megszentségtelenítik a szent dolgokat (198. sz.). Azonban itt valamit előre kell bocsátanunk. Az egyházban vannak olyanok, akik hiszik, és vannak, akik nem, hogy van-e Isten, hogy az Ige szent-e, hogy van-e örök élet, és sok más egyebet is- mindazokat, amik az egyházból és a tanaiból vannak, és ennek ellenére mégsem hisznek. Akkor hisznek ezekben, amikor a természeti-érzékiben vannak, de nem hisznek ezekben, amikor a természeti-észbeliben vannak; azaz hisznek bennük, mikor a külsőkben vannak, tehát mikor társaságban vannak és másokkal beszélgetnek, de nem hisznek ezekben akkor, amikor a belsőkben vannak, következésképpen, mikor nincsenek mások társaságában, hanem önmagukkal belső beszélgetést folytatnak. Ezekre mondja azt, hogy „sem hideg, sem hév” és hogy „kivetlek téged az én számból”.

199.

„Ezt mondja az Ámen, a hű és igaz bizonyság” jelenti az Urat, mint Igét, mely a Belőle származó Isteni igazság. Fentebb (23) láthattuk, hogy az „ámen” az Isteni megerősítés magától az igazságtól, aki az Úr, tehát az Úrtól. Azt is láthattuk, hogy mikor az Úrról mondják, hogy „hű és igaz bizonyság”, az az Isteni igazság, ami Belőle való az Ígében (6, 16. sz.). Akár azt mondod, hogy az Úr magáról tesz tanúbizonyságot, akár azt, hogy az Íge tesz Róla tanúbizonyságot, e két dolog ugyanaz, mert az Úr, mint Íge az „ember Fia”, aki itt a gyülekezetekhez szól (44. sz.). Ezek a dolgok az alapjai (premised) ennek a gyülekezetnek, mert a gyülekezet azon tagjairól szól, akik maguk szerint és az Ígéből is hisznek; és azok, akik az Ígéből hisznek, az Úr által hisznek.

200.

„Az Isten teremtésének kezdete” jelenti az Igét (200. sz.). Az egyházban még nem ismert, hogy az Íge jelentése „az Isten teremtésének kezdete” mert nem értették meg e szavakat János evangéliumában: „Kezdetben vala az Íge, és az Íge vala az Istennél, és Isten vala az Íge.… Minden ő általa lett és nála nélkül semmi sem lett, a mi lett. Ő benne vala az élet, és az élet vala az emberek világossága…A világban volt és a világ általa lett, de a világ nem ismerte meg őt…És az Íge testté lett és lakozék mi közöttünk (és láttuk az ő dicsőségét, mint az Atya egyszülöttjének dicsőségét)” (János 1:1-14). Az, aki a belső értelmét megérti ezeknek a szavaknak, és egyszersmind összeveti azokkal, amik a le lettek írva a „Tanítás az Új Jeruzsálem számára a Szentírásról” és néhány dologgal, melyek szerepelnek a „Tanítás az Új Jeruzsálem számára az Úrról” c. műben, láthatja, hogy maga az Ígében lévő Isteni igazság, -mely korábban e világon volt (ahogyan azt a 11. pontban említettem), ugyancsak ott van abban az Ígében, ami napjainkban van. Ezt jelenti az, hogy „Kezdetben vala az Íge, és az Íge vala az Istennél, és Isten vala az Íge.” De nem az Íge, a szavakra és a betűkre vonatkozólag mindenféle nyelveken, melyeken íródott, hanem a lényegre és az életre vonatkozólag, mely a szavainak és a betűinek a legbelsőbb értelmében van. Az Ígének ebből az életéből ébred fel az akarat szeretete azokban az emberekben, akik úgy olvassák ezt, mit ami szent, és ennek az életnek a fénye megvilágosítja a megértés gondolatait bennük. Ezért mondja Jánosnál, hogy az Ígében volt az élet, „és az élet vala az emberek világossága” (János 1:4). Ez alkotja az Ígét, mert az Íge az Úrtól van és az Úrra vonatkozik, és így (az Íge) az Úr. Minden gondolat, beszéd vagy írás lényege attól ered, aki gondolja, mondja vagy leírja. Az ember tulajdonsága benne van ezekben, de az Ígében egyedül az Úr van benne. Azonban senki sem érzi és fogja fel az Ígéban az Isteni életet, csak az, aki, míg olvassa, az igazság szellemi szeretetében van, mert akkor ő az Úrral kapcsolatban van az Ígén keresztül. Van valami, ami belsőleg (intimately) hat a szívre és a lélekre, amely fénylőn árad a megértésbe és bizonyságot hoz magával. \[2\] Amit János mondott, annak a jelentése hasonló azokhoz a szavakhoz amik Mózes elős könyvének az elején olvashatók: „Kezdetben teremté Isten az eget és a földet…és az Isten Lelke lebeg vala a vizek felett… És monda Isten: Legyen világosság: és lőn világosság.” (1. Móz. 1:1-3). Az „Isten Lelke” az Isteni igazság és a Fény is. Az Isteni igazság az Íge, ennélfogva amikor az Úr az Ígének hívja magát, akkor „Fénynek” is nevezi magát (János 1:4, 8-9). Hasonló dolgokat jelentenek Dávidnál e részek: „Az Úr szavára lettek az egek, és szájának leheletére minden seregök” (Zsolt. 33:6). Röviden, az Íge Isteni igazsága nélkül (mely lényegében az Az Úr Isteni szeretetének az Isteni jója, és az Ő Isteni bölcsességének az Isteni igazsága), nem lenne az embernek élete. Az Íge által van az Úrnak összeköttetése az emberrel és az embernek az Úrral, és ez által az összeköttetés által van élet. Kell valaminek lennie az Úrtól, amit az ember befogad, ami által léterjön az összekapcsolódás és ennek következtében az örök élet \[3\]. Ezekből kitűnhet, hogy az „Isten teremtésének kezdete” jelenti az Ígét. És ha ezt hiszed, akkor ez ilyen módon benne van az Íge betű szerinti érelmében. Mert ez az értelme (az Ígének) a belsejében található szent dolgok összessége. Ez részletesen be lett mutatva a „Tanítás az Új Jeruzsálem számára a Szentírásról” c. műben. És ami csodálatos: az Íge úgy van megírva, hogy összeköttetésban van (communicates) az egész mennyel, és még minden ottani társasággal is- ezt megadatott nekem élőben tapasztalni, melyről máshol számolok be. Ezenfelül az, hogy az Íge, a lényegét terkintve ilyen, az Úr alábbi szavaiból egyértelműen kitűnik: „a beszédek, a melyeket én szólok néktek, lélek és élet” (János 6:63).

### Lábjegyzetek

[154-1](http://www.sacred-texts.com/swd/ar/ar04.htm"%20\l%20"fr_15) Az eredeti latinban nem szerepel, hogy „mert méltók arra.”

[154-2](http://www.sacred-texts.com/swd/ar/ar04.htm"%20\l%20"fr_16) Az eredeti latinban nem szerepel, hogy „vak és mezítelen.”

[167-1](http://www.sacred-texts.com/swd/ar/ar04.htm"%20\l%20"fr_17) Az eredeti latinban nem szerepel, hogy „mert méltók arra”, de az alábbi szövegben magyarázat van róla.

[167-2](http://www.sacred-texts.com/swd/ar/ar04.htm"%20\l%20"fr_18) Az eredeti latinban „illorum” („ők”), vannak, a héberben „ti”.