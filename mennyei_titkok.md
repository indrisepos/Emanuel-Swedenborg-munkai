**Emanuel Swedenborg  
Mennyei titkok**

melyeket a Szentírás vagy Isten Igéje tartalmaz

Magyarázat

A Genezistől kezdődően a Lelkek Világában és az Angyalok Mennyországában látott csodálatos dolgokról

Írta: Emanuel Swedenborg (kiadták Londonban 1749-1756)

**AC GENEZIS 1. fejezet**

AC 1. Az Ótestamentum Igéjének puszta betűiből senki sem ismerné fel azt a tényt, hogy az Igének ez a része a mennyek mély titkait tartalmazza, és minden, mind egészében, mind részleteiben, az Úrra, mennyországára, az egyházra, a vallásos hitre, és minden ehhez kapcsolódó dologra való utalást tartalmazza. A betűkből, vagy a betűk értelméből mindaz, amit bárki láthat – általánosságban beszélve– minden a zsidó vallás külső szertartásaira és vallási előírásaira utal csupán. Az igazság mégis az, hogy az Igében mindenütt vannak belső dolgok, melyek egyáltalán nem jelennek meg a külső dolgokban, kivéve azt a néhányat, amelyet az Úr kinyilatkoztatott és megmagyarázott az apostoloknak, mint például, hogy a szentségek jelképezik az Urat, hogy Kánaán és Jeruzsálem földje jelenti a mennyet, minek következtében mennyei Kánaánnak és Jeruzsálemnek hívják azokat, és a Paradicsom hasonló jelentőséggel bír.

AC 2. A keresztény világ még teljesen bizonytalan abban a tényben, hogy az Igében lévő összes dolog mind általában, mind részleteiben, sőt, a legkisebb résztől a legszemernyibb percig, jelent és tartalmaz lelki és mennyei dolgokat, ezért kevéssé foglalkoznak az Ószövetséggel. Mégis, azt, hogy az Írás ilyen jellegű, azon egyszerű megfigyelés alapján is lehetne tudni, hogy minden lény az Úré és az Úrtól van és szükségszerűen elkerülhetetlen, hogy tartalmaznak olyan dolgokat, amelyek a mennyhez, az egyházhoz és a vallásos hithez tartoznak, és ha nem így lenne, akkor nem lehetne az Úr Igéjének hívni, és azt sem lehetne mondani, hogy van benne élet. Ahonnan jön az élet, kivéve azokat a dolgokat, amelyek az élethez tartoznak, így mondható eltekintve a ténytől, hogy minden, mind egészében, mind részleteiben az Úrra vonatkozik, aki Maga az élet; tehát bármi, ami nem vonatkozik rá, az nem élő; s őszintén elmondható, hogy az Igében lévő bármilyen kifejezés, ami nem tartalmazza Őt, vagyis ami nem tartalmaz utalást Rá, az nem isteni.

AC 3. Ezen Élet nélkül az Ige, mint írás, halott. Ez az eset ebben a vonatkozásban ugyanolyan, mint az ember, akinek – amint az a keresztény világban köztudomású – van belső és külső része. Mikor elkülönítik a belső embertől a külső embert, ez a test, és ezért halott; a belső ember él és általa él a külső is; a belső ember a lélek. Így van ez az Igével is, mely kizárólag a betűk vonatkozásában olyan, mint a test lélek nélkül.

AC 4. Mialatt az elme ragaszkodik a szó szerinti értelmezéshez, valószínűleg senki sem lát meg olyan dolgokat, melyeket az magába foglal. Így a Genezis első fejezeteiben semmi más nem fedezhető fel a betűk értelméből, mint hogy a világ teremtésével foglalkoznak, az Édenkerttel, melyet Paradicsomnak hívnak és Ádámmal, az első teremtett emberrel. Ki feltételez bármi mást? De a következő oldalakon világosan kimutatható, hogy ezek a dolgok olyan titkokat tartalmaznak, melyeket még soha sem fedtek fel; és valójában a Genezis első fejezete belső értelemben, általánosságban az ember új teremtésével, vagy újjászületésével foglalkozik és különösen a Legősibb Egyházzal; oly módon, hogy nincs olyan csekély kifejezés, amely ne képviselné, jelentené és tartalmazná ezeket a dolgokat.

AC 5. Ez igazán olyan eset, amit feltehetően senki sem ismer, kivéve az Urat. Ezért azt előre kijelenthetem, hogy immár néhány éve az Úr isteni könyörületessége számomra megadatott, állandóan és folyamatosan lelkekkel és angyalokkal kísér, akiket hallok beszélni és én is beszélgethetek velük. Ily módon megadatott nekem, hogy halljak és lássak csodálatos dolgokat a másik életben, melyeket ember még soha sem ismert meg, vagy képzelt el. Útbaigazítottak engem a különféle szellemekre vonatkozóan, a lelkek halál utáni állapotáról; a pokolról, a hitetlen szánalomra méltó állapotáról; a mennyről, vagy a hívő megszentelt állapotáról, különösen a sors elvének vonatkozásában, mely elfogadott a világegyetemben; melyről az Úr isteni könyörületességéből a következő oldalakon lesz szó.

**GENEZIS 1:1-31**.

_1.Kezdetben teremté Isten az eget és a földet._

_2 A föld pedig kietlen és puszta vala, és setétség vala a mélység színén, és az Isten Lelke lebeg vala a vizek felett_

_3\. És monda Isten: Legyen világosság: és lőn világosság._

_4\. És látá Isten, hogy jó a világosság; és elválasztá Isten a világosságot a setétségtől._

_5\. És nevezé Isten a világosságot nappalnak, és a setétséget nevezé éjszakának: és lőn este és lőn reggel, első nap._

_6\. És monda Isten: Legyen mennyezet a víz között, a mely elválaszsza a vizeket a vizektől._

_7\. Teremté tehát Isten a mennyezetet, és elválasztá a mennyezet alatt való vizeket, a mennyezet felett való vizektől. És úgy lőn._

_8\. És nevezé Isten a mennyezetet égnek: és lőn este, és lőn reggel, második nap._

_9\. És monda Isten: Gyűljenek egybe az ég alatt való vizek egy helyre, hogy tessék meg a száraz. És úgy lőn._

_10\. És nevezé Isten a szárazat földnek; az egybegyűlt vizeket pedig tengernek nevezé. És látá Isten, hogy jó._

_11\. Azután monda Isten: Hajtson a föld gyenge fűvet, maghozó fűvet, gyümölcsfát, a mely gyümölcsöt hozzon az ő neme szerint, a melyben legyen néki magva e földön. És úgy lőn._

_12\. Hajta tehát a föld gyenge fűvet, maghozó fűvet az ő neme szerint, és gyümölcstermő fát, a melynek gyümölcsében mag van az ő neme szerint. És látá Isten, hogy jó._

_13\. És lőn este és lőn reggel, harmadik nap._

_14\. És monda Isten: Legyenek világító testek az ég mennyezetén, hogy elválaszszák a nappalt az éjszakától, és legyenek jelek, és meghatározói ünnepeknek, napoknak és esztendőknek._

_15\. És legyenek világítókul az ég mennyezetén hogy világítsanak a földre. És úgy lőn. 16. Teremté tehát Isten a két nagy világító testet: a nagyobbik világító testet, hogy uralkodjék nappal és a kisebbik világító testet, hogy uralkodjék éjjel; és a csillagokat. 17. És helyezteté Isten azokat az ég mennyezetére, hogy világítsanak a földre;_

_18\. És hogy uralkodjanak a nappalon és az éjszakán, és elválaszszák a világosságot a setétségtől. És látá Isten, hogy jó._

_19\. És lőn este és lőn reggel, negyedik nap._

_20\. És monda Isten: Pezsdűljenek a vizek élő állatok nyüzsgésétől; és madarak repdessenek a föld felett, az ég mennyezetének színén._

_21\. És teremté Isten a nagy vízi állatokat, és mindazokat a csúszó-mászó állatokat, a melyek nyüzsögnek a vizekben az ő nemök szerint, és mindenféle szárnyas repdesőt az ő neme szerint. És látá Isten, hogy jó._

_22\. És megáldá azokat Isten, mondván: Szaporodjatok, és sokasodjatok, és töltsétek be a tenger vizeit; a madár is sokasodjék a földön._

_23\. És lőn este és lőn reggel, ötödik nap._

_24\. Azután monda az Isten: Hozzon a föld élő állatokat nemök szerint: barmokat, csúszó-mászó állatokat és szárazföldi vadakat nemök szerint. És úgy lőn._

_25\. Teremté tehát Isten a szárazföldi vadakat nemök szerint, a barmokat nemök szerint, és a földön csúszó-mászó mindenféle állatokat nemök szerint. És látá Isten, hogy jó._

_26\. És monda Isten: Teremtsünk embert a mi képünkre és hasonlatosságunkra; és uralkodjék a tenger halain, az ég madarain, a barmokon, mind az egész földön, és a földön csúszó-mászó mindenféle állatokon._

_27\. Teremté tehát az Isten az embert az ő képére, Isten képére teremté őt: férfiúvá és asszonynyá teremté őket._

_28\. És megáldá Isten őket, és monda nékik Isten: Szaporodjatok és sokasodjatok, és töltsétek be a földet és hajtsátok birodalmatok alá; és uralkodjatok a tenger halain, az ég madarain, és a földön csúszó-mászó mindenféle állatokon._

_29\. És monda Isten: Ímé néktek adok minden maghozó fűvet az egész föld színén, és minden fát, a melyen maghozó gyümölcs van; az legyen néktek eledelül._

_30\. A föld minden vadainak pedig, és az ég minden madarainak, és a földön csúszó-mászó mindenféle állatoknak, a melyekben élő lélek van, a zöld fűveket adom eledelűl. És úgy lőn._

_31\. És látá Isten, hogy minden a mit teremtett vala, ímé igen jó. És lőn este és lőn reggel, hatodik nap._

**A tartalom**

AC 6. A hat nap, vagy időszak, amely az ember újjászületésének sok egymást követő állapota, általában a következő.

AC 7. Az első állapot, ami megelőzi, magában foglalja mind a kisgyermekkorától közvetlenül az újjászületése előtti pillanatig való állapotot. Ezt nevezik ”kietlennek”, “pusztának”, “setétségnek” is. És az első mozdulat, mely az Úr könyörületessége, az “Isten lelke lebeg vala a vízek felett”.

AC 8. A második állapot az, amikor különbséget tesznek, hogy mely dolgok tartoznak az Úrhoz, s melyek az emberhez. Azokat a dolgokat, amelyek az Úré, “maradványok”-nak nevezik az Igében, és ezek tartalmazzák különösképpen a hit ismereteit, amelyeket gyermekkortól fogva tanulni kell, és amelyek elraktározódnak és nem nyilvánulnak meg, amíg az ember el nem jut ebbe az állapotba. Napjainkban ez az állapot ritkán létezik kísértés, balszerencse vagy bánat nélkül, melyek által a test és a világ dolgai, melyek az emberé, olyan nyugalomba jutnak, mintha halottak lennének. Ezért azok a dolgok, amelyek a külső emberhez tartoznak, el vannak különítve azoktól a dolgoktól, amik a belső emberhez tartoznak. Eddig az időig és erre a használatra a belső emberben vannak az Úr által tárolt maradványok.

AC 9. A harmadik a bűnbánat azon állapota, amelyben az ember, a belső ember révén, kegyesen és jámboran beszél és előhozza a jót – mint az emberszeretet munkáját, melyek azonban mégis lélektelenek, mert az ember azt hiszi, hogy magából jön. Ezt a jót úgy nevezik, hogy “gyenge fű” vagy “maghozó fű”, vagy akár “gyümölcsfa, mely gyümölcsöt hoz”.

AC 10. A negyedik állapot, mikor az ember szeretettel megáldottá válik és megvilágosodik a hit által. Előzőleg valóban kegyesen beszélt és előhozta a jót, de tette ezt a kísértés és a szorult helyzet miatt, amiben dolgozott; és nem a hitből és emberszeretetből; amikor a hit és emberszeretet feltámad a belső emberben és ezeket két “világosságnak” nevezik.

AC 11. Az ötödik állapot, mikor az ember értekezik a hitről, és ezáltal megerősíti magát a hitben és a jóban: ezután teljesített dolgai élők és ezeket a “tenger halainak” és a “menny madarainak” nevezik.

AC 12. A hatodik állapot, mikor az ember hitből és ily módon szeretetből az igazságot mondja és a jót cselekszi; azokat a dolgokat, melyeket előhozott ”élő léleknek” és “barmok”-nak nevezik. Amint egyszerre kezdett hitből és szeretetből cselekedni, lelki ember lett, úgynevezett “hasonmás”. A lelki életét olyan dolgok világosították meg és táplálták, melyek a hit ismeretéhez és az emberszeretethez tartoznak. Ezeket “táplálék”-nak nevezik. A természetes életét pedig olyan dolgok világosítják meg és táplálják, melyek a testéhez és szelleméhez tartoznak; ahonnan a harc ered, egészen addig, amíg a szeretet át nem veszi az uralmat és ő mennyei emberré lesz.

AC 13. Azok, akik újjászületnek nem mindnyájan jutnak el ebbe az állapotba. Napjainkban legtöbben csak az első állapotot érik el, néhányan a másodikat; mások a harmadik, negyedik vagy ötödiket, kevesen a hatodikat és alig páran a hetediket.

# Belső tartalom

AC 14. A következő munkában az Úr elnevezés a világ Megváltóját, Jézus Krisztust és egyedül Őt jelenti; és Őt hívják “az Úr”-nak minden más név nélkül. A végtelen mennyeken keresztül ő az, akit Úrként elismernek és imádnak, mert neki van a legfőbb hatalma a földön és a mennyekben. Utasította tanítványait is, hogy így nevezzék, mondván:

_Úrnak nevezel, és jól mondod, az én vagyok_ (János 13:13).

És feltámadása után tanítványai “Úr”-nak nevezték.

AC 15. A végtelen mennyekben más Atyát nem ismernek, csak az Urat, mert Ő és az Atya egy, ahogy Ő Maga mondta:

_Én vagyok az út, az igazság és az élet. Fülöp szólt: mutasd meg nekünk az Atyát; Jézus így szólt hozzá: oly régen vagyok veled, és még nem ismersz engem, Fülöp? Aki engem látott, látta az Atyát; hogy mondhatod akkor: Mutasd meg nekem az Atyát? Nem hiszed el, hogy én az Atyában létezem az Atya pedig énbennem? Higgy nekem,_ _hogy én az Atyában vagyok és az Atya énbennem_ (János 14:6, 8-11).

AC. 16. 1. vers. Kezdetben Isten megteremtette a mennyet és a földet. A legrégibb időt “kezdet”-nek nevezik. A próféták különböző helyeken “régi napok”-nak vagy “mindenség napjai”-nak nevezték. A “kezdet” magába foglalja az első időszakot is, mikor az ember újjászületett, újként megszületett és életet kapott. Az újjászületést magát az ember “új megteremtésének” hívják. A kifejezések, mint “teremteni”, “formálni” és “készíteni” a prófétai írások legtöbb részében az újjászületést jelzik, jelentésükben mégis egy kis különbséggel.

Ézsaiásnál:

_Mindenki, akit a nevemen szólítanak, én teremtettem a dicsőségemre, én alkottam meg és én csináltam_. (Ézsaiás 43:7)

Ezért az Urat “Megváltónak”, “Anyaméhből alkotónak”, “Teremtőnek”, sőt “Alkotónak” is nevezik; ugyanennél a prófétánál:

_Én vagyok Jehova, a Szent, Izrael megteremtője, a Királyotok._ (Ézsaiás 43:15)

Dávidnál:

_Az emberek, akiket megalkotott, imádni fogják Jehovát_. (Zsoltárok könyve. 102:18)

Ismét:

_Előre küldted lelkedet, ők megalkották és te újjászülettél a föld porából_. (Zsoltárok könyve. 104:30)

A “menny” jelenti a belső embert, a “föld” a külső embert az újjászületés előtt, ahogy a következőkből láthatjuk.

AC 17. 2. vers. És a földön mélység és üresség volt, és a mélység arcaira sötétség borul; és Isten lelke tépelődött a vizek szinén. Az újjászületése előtt az embert úgy hívták, hogy a “föld sötét és üres”, és “talajnak”, ahol semmi jó és igaz nem található, “űr”-nek, ahol nincs semmi jó, “üresség”-nek, ahol nincs semmi igaz. Így jött a “mély sötétség”, ami balgaság, és minden dolognak a figyelmen kívül hagyása, mely az Úr hitéhez tartozik, vagyis ami a lelki és mennyei élethez fűződik. Ilyen embert írt le az Úr Jeremiáson keresztül:

_A népem balga, nem ismer Engem; bolond fiak, és nem intelligensek; bölcsek ahhoz, hogy a gonoszt szolgálják, de a jótettekhez nincs tudásuk. Látom a földet és nagy sötétséget és ürességet, és a mennyet és nincs világosság._ (Jeremiás 4:22,23)

AC 18. A “mélység arcai” az újjá nem született ember vágyai és az ebből eredő hamisságok, melyekből az egész áll és amelybe teljesen elmerültek. Ebben az állapotban, fény nélkül, az ember olyan, mint a “mélység”, vagy valami sötét és összezavart dolog. Ezeket a személyeket “mélységnek”, a “tenger mélyének” nevezik az Írás sok fejezetében, melyek “felszáradtak” vagy “elvesztek”, mielőtt az ember újjászületett volna. Ézsaiásnál:

_Ébredj, mint az ősi napokban, az idősek generációjában. Nem te vagy, akit felszárított tenger, a nagy mélység vize, ami a tengerek mélységét a megváltás útjává teszi, ha átjut rajta. Ezért a megváltó Jehova visszatér._ (Ézsaiás 51:9-11)

Így az ember is – mikor látják a mennyből – olyan, mint egy fekete tömeg, életerőtől megfosztott. Ugyanazok a kifejezéseket, melyek általában az emberi nagyságot is magukba foglalják, gyakran megemlítik a Próféták, akik megelőzik az újjászületést. Mielőtt az ember megtudhatná mi az igazság, és befolyásolná a jó, meg kell szüntetni olyan dolgokat, mint a bebocsátás akadályozása és ellenzése; ezért a régi embernek meg kell halnia, mielőtt az új ember megfogan.

AC 19. “Isten lelke” az Úr könyörületességét jelenti, amit úgy mondanak “mozogj” vagy “költs”, ahogy a tyúk költ a tojásokon. A dolgok, melyek felett ez mozog, olyanok, mint amit az Úr elrejtett és felhalmozott az emberben, melyet az Írásban maradványnak hívnak, ami az igazság és a jó ismeretéből áll, mely sohasem kerül napvilágra, míg a belső dolgok üresek. Ezeket az ismereteket “vizek arcának” nevezik.

AC 20. 3. vers. És Isten azt mondta, legyen világosság és úgy lőn. Az első állapot az, amikor az ember kezdi megismerni, hogy a jó és igaz valami magasabb szintű dolog. A külső emberek még nem tudják mi a jó és az igaz; képzeletükben mindennek jónak kell lennie, ami önmaguk és a világ szeretetéhez tartozik; és mindennek igaznak kell lennie annak, ami a szeretetük javára szolgál és nincsenek tisztában azzal, hogy az ilyen jóság gonosz és az ilyen igazság hamis. De mikor egy ember újra megfogan, akkor kezdi először tudni mi a jó és mi nem jó, és egyre inkább megvilágosodik az Úrról és hogy Ő Maga a jó és igaz. Az embereknek tudniuk kellene, hogy az Úr létezik, és Ő Maga tanítja János által:

_Kivéve te hiszed, hogy én vagyok és te meghalsz bűnösen_. (János 8:24)

Az Úr maga a jóság, vagy az élet, és maga az igazság, vagy a világosság ennélfogva nincs jó és nincs igazság, kivéve ami az Úrtól ered, ezt kijelentették:

_Kezdetben volt az Ige, és az Ige Istentől van, és Isten volt az Ige. Minden dolgot Ő alkotott, és nélküle nem lenne semmi, ami most van. Benne az élet, és az élet az emberek világossága. És a fény világít a sötétségben. Ő volt az igazi fény, mely megvilágít minden embert, aki világra jön._ (János 1:1, 3, 4, 9).

AC 21. 4,5. vers. "És látta Isten, hogy jó a világosság, és elválasztotta Isten a világosságot a sötétségtől. És nevezé Isten a világosságot nappalnak, és a sötétséget nevezé éjszakának."

"Világosságnak" mondjuk a jót, mivel az Úrtól van, Aki maga a jó; "sötétség" mindazon dolog, mielőtt újból fogan és születik az ember; mely világosságnak látszik, mivel a gonoszság jónak, és a hamisság igaznak tűnik, de ez mégis sötétség, az ember által helyesnek vélt dolgokból állnak, amelyek megmaradnak. Mindent, valami csak az Úrtól van, a "naphoz" hasonlítják, mivel az világos, és minden, mindent, ami az ember sajátja, az "éjszakához" hasonlítják, mivel az sötét. Ez az összehasonlítás gyakran előfordul az Igében.

AC 22. 5. vers. "És lett este, és reggel, első nap." Hogy mi az este és mi a reggel, ebből már tudható. Az “este” jelent minden megelőző állapotot, amely homályos, vagy hamis, hit nélküli állapot. A "reggel" pedig minden következő állapot, melyek világosak, igazak és hit ismeretével bírnak. Az "este" általános értelemben jelent mindent, amelyek az ember sajátjai. "reggel" pedig, amelyek az Úréi. Ahogy Dávid által mondják:

_"Az Úrnak Lelke szólott énbennem, és az Ő beszéde az én nyelvem által. Izráel Istene szólott, Izráel kősziklája mondá nékem: ...Olyan az, mint a reggeli világosság, mikor a nap feljő, mint a felhőtlen reggel; napsugártól, esőtől sarjadzik a fű a földből_." (Sámuel II. 23:2-4).

Mivel az "este" az, amikor nincs hit, és a "reggel", amikor van, az Úr eljövetelét (advent) a világba "reggelnek" nevezik, és azt az időt, amikor eljön, mivel akkor nincs hit, "estének" hívják; ahogy Dánielnél:

_"És monda nékem: Kétezer és háromszáz estvéig és reggelig_," (Dániel 8:14.)

Hasonlóképpen említik a "reggelt" az Igében mindenhol az Úr eljövetelére utalva, így tehát az újjáteremtés egy kifejezése.

AC 23. Semmi sem általánosabb az Igében, mint a “nap” használata, hogy magára az időre utaljanak; ahogy Ézsaiásnál:

"_Közel van az Úrnak napja... Ímé az Úrnak napja jő... Ezért az egeket megrendítem, és megindul helyéről a föld is... felgerjedt haragjának napján... és ideje nemsokára eljő, és napjai nem késnek_". (Ézsaiás 13:6,9,13,22.)

És ugyanennél a prófétánál:

_"Eredete ősidőkből való... És lesz ama napon, hogy Tírus elfelejtetik hetven esztendeig, egy király napjai szerint."_ (Ézsaiás 23:7,15.)

Mivel a "napot" arra használják, hogy az időre utaljanak, valamint az idő állapotára, ahogy Jeremiásnál:

_"Jaj nekünk mert, mert hanyatlik már a nap, mert hosszabbodnak az esteli árnyékok_." (Jeremiás 6:4)

Újra:

_"Ha felbonthatjátok az én szövetségemet a nappal, és az én szövetségemet az éjszakával, hogy se nappal sem éjszaka ne legyen az ő idejében."_ (Jeremiás 33:20)

Újra:

_"Újítsd meg a mi napjainkat, mint régen."_ (Jer. Sir. 5:21)

AC 24. 6. vers. "És monda Isten: És legyen mennyezet, amely elválasztja a vizeket a vizektől."

Miután az Úr Lelke, avagy Könyörületessége napvilágra hozta az igazság és a jó megismerését, először világosságot adott, hogy létezik az Úr, és hogy maga az Úr a jó, és maga az igaz, és hogy semmi jó és igaz nem lehet, csak az Úrtól. Azután tesz különbséget a belső és a külső ember között, vagyis a tudás (cognitiones), amely a belső embernél van, és az emlékezet-tudás (scientifica) között, amely a külső emberhez tartozik. A belső embert "mennyezetnek" hívják, a tudást (cognitiones) pedig, amely a belső embernél van, a "mennyezet felett való vizeknek" nevezik. A külső ember emlékezet-tudását a "mennyezet alatti vizeknek" hívják.

\[2\] Az ember mielőtt újjászületik, egyáltalán nem tudja, hogy van belső ember, és még kevésbé ismeri annak természetét és minőségét. Azt hiszi, hogy a belső és külső ember nem különbözik egymástól. Mivel belemerült a testi és a világi dolgokba, és ezért azokat a dolgokat is belemerítette, amelyek a belső emberhez tartoznak, és olyan dolgokat csinál, mely egy zavaros sötét egységet alkot. Ezért azt mondják először, hogy "mennyezet a vizek között", azután, hogy “elválasztja a vizeket a vizektől”; nem pedig, hogy “válassza el a mennyezet “alatt” való vizeket, a mennyezet “felett” való vizektől, mint azt a. 7, 8. versben mondják: Teremté tehát Isten a mennyezetet, és elválasztá a mennyezet alatt való vizeket, a mennyezet felett való vizektől. És úgy lőn. És nevezé Isten a mennyezetet égnek:

\[3\] A következő dolog, amit az ember újjászületés alatt megfigyel, hogy kezdi megismerni azt, hogy van belső ember, és azokat a dolgokat, melyek a belső embernél vannak, azok jók és igazak, s amelyek egyedül az Úré. És mivel a külső embernek, amikor újjászületik, olyan a természete, hogy azt hiszi, az a jó, amit magától tesz, és az igaz, amit magától mond, és mivel ilyen, az Úr vezeti a saját dolgai által, hogy jót cselekedjen, és igazat beszéljen. Ezért említik a mennyezet alatti vizek első elválasztását, és csak azután a mennyezet fölöttiekét. Az is mennyei titok, hogy az ember saját dolgai által, vagyis az érzékek csalárdsága, és a vágyak által vezeti és hajlítja az Úr azok felé, amelyek igazak és jók. Így mind általánosságban, mind részleteiben az újjászületés minden mozdulata és pillanata estétől reggelig folytatódik, a külső embertől a belsőig, vagy a “földtől” a “mennyig”. Ezért itt a mennyezetet vagy belső embert “mennynek” hívták.

AC 25. "Kiterjeszteni a földet, és kifeszíteni a mennyet” ez általános beszédforma a Prófétáknál, ahol az ember újjászületésével foglalkoznak; ahogy Ésaiásnál:

_"Így szól az Úr, megváltód és alkotód, anyád méhétől fogva. Én vagyok az Úr, aki mindent cselekszem, aki az egeket egyedül kifeszítem, és kiszélesítem a földet magamtól."_ (Ézaiás 44:24)

továbbá ahol az Úr eljövetelét nyíltan említi:

"_A megrepedt nádat nem töri el, a pislogó gyertyabelet nem oltja ki, a törvényt igazán jelenti meg._ (Ésaiás 42:3)"

Vagyis a hamisságot nem töri szét, nem fojtja el a vágyakozásokat, hanem az igazsághoz és a jóhoz hajlítja azokat. Így a következőkben is:

_"Így szól az Úr Isten, aki az egeket teremtette és kifeszítette, és kiterjeszté termésivel a földet, aki lelket ád a rajta lakó népnek, és leheletet a rajta járóknak_.” (Ésaiás 42:5).

Nem szólva a más fejezetekről, hogy ugyanazt bizonyítsuk.

AC 26. 8. vers. _"És lett este és lett reggel, második nap_." Hogy mit jelent az "este" és mit a "reggel", valamint a “nap”, lásd előbb az 5. versben.

AC 27. 9. vers. _"És mondá Isten: Gyűljenek egybe az ég alatt való vizek egy helyre, hogy tessék meg a száraz, és úgy lőn"_. Amikor ismertté vált, hogy van belső és külső ember, és hogy az igaz és jó a belső embertől, vagy a belső ember által jut a külsőhöz, az Úrtól áramlik be, mégsem úgy tűnik. Az újjászülető emberben lévő igazság a jóság, vagy az igazság és jóság ismerete az emlékezetében vannak elraktározva, és a tudományosságba (scientifica) sorolják vissza. Ugyanis bármi, ami a külső ember emlékezetébe jut, akár természeti, akár lelki, akár mennyei, ott marad, mint emlékezet-tudás (scientificum), és ezt hooza elő az Úr. Ezek a tudások az "összegyűlt vizek egy helyre" és “tengernek” nevezik, de magát a külső embert "száraz"- nak hívják, és jelenleg "földnek", ahogy a továbbiakban is.

AC 28. 10. vers. _És nevezé Isten a szárazat földnek; az egybegyűlt vizeket pedig tengernek nevezé. És látá Isten, hogy jó_. Teljesen általános dolog az Igében, hogy a "víz" tudást (cognitiones et scientifica) jelent, következésképpen a “tenger” azoknak összegyűjtése, miként Ésaiásnál:

"_Teljes lesz a föld az Úr ismeretével, mint a vizek a földet beborítják"._(Ésaiás 11:9)

És ugyanennél a prófétánál, ahol a tudás (cognitionum et scientificorum) hiányával foglalkoznak:

"_És elfogyatkoznak a tenger vizei, és a folyam kiszárad és elapad_".(Ésaiás 19:5,6).

Aggeusnál, ahol az Új Egyházról van szó:

"_Megindítom az eget és a földet, a tengert és a szárazt, és megindítok minden népet és eljön, akit minden népek óhajtanak és megtöltöm e házat dicsőséggel_." (Aggeus 2:6,7).

És az ember újjászületésének folyamata Zakariásnál:

"_De lesz egy nap, amelyet az Úr tud, sem nappal, sem éjszaka, és világosság lesz az estvének idején. És e napon lesz, hogy élő vizek jőnek ki Jeruzsálemből, fele részük a napkeleti tenger felé, fele részük a nyugati tenger felé_." (Zakariás)14:7,8.

Dávid is leírja az elpusztult embert, akinek újjá kell születnie, és az Urat fogja imádni

"Az Úr az Ö foglyait nem veti meg. Dicsérjék Őt az egek és a föld, a tengerek, és ami csak mozog azokban".(Zsoltárok könyve:69,34,35).

Hogy a "föld" befogadót jelent, kitűnik Zakariásnál:

_"Az Úr, aki kiterjesztette az egeket, a földet alapította, és az ember keblébe lelket adott.”_ (Zakariás12:1)

AC 29. 11,12.vers. "_Azután monda Isten: Hajtson a föld gyenge füvet, maghozó füvet, gyümölcsfát, amely gyümölcsöt hozzon az ő neme szerint, amelyben légyen neki magva a földön. És úgy lőn. És hajta tehát a föld gyenge füvet, maghozó füvet az ő neme szerint, és gyümölcstermő fát, amelynek gyümölcsében mag van az ő neme szerint. És látá Isten, hogy jó."_ Amikor a “föld”, vagy az ember így előkészült, hogy az Úrtól befogadja a mennyei magot, és teremhet valami jót és igazat, akkor az Úr hajtat valami zsengét, amit "gyenge fűnek" neveznek; majd valami hasznosabbat, ami szintén magot hord magában, és nevezik "maghozó fűnek". Végül valami jót, hogy gyümölcsözővé válik, és nevezik "gyümölcstermő fának, amelyben magok vannak", mindegyik a maga neme szerint. Az ember, aki újjászületik, először olyan, hogy azt hiszi, hogy a jót, amit tesz, önmagából teszi, és az igazság, amit mond, önmagából mondja. Pedig úgy áll a dolog, hogy minden jó és minden igaz az Úrtól van, ezért aki úgy véli, hogy önmagától, az még nem bírja az igaz hit életét, amit mégis nemsokára befogadhat. Még nem képes elhinni ugyanis, hogy az Úrtól van mindez, mivel az előkészítés állapotában van a hit életének befogadásához. Ezt az állapotot képviseli itt a lélektelenség és a hit életének állapota nemsokára a lelkesülés által.

\[2\] Hogy az Úr a "magvető", a "mag" maga az Ige, és hogy a "föld" az ember, Ő maga jelentette ki (Máté 13:19-24, 37-39, Márk 4:14-21, Lukács 8:11-16).Ugyanez a lényege annak is, amit leír:

_"Úgy van az Isten országa, mint mikor az ember beveti a magot a földbe. És alszik és fölkel éjjel és nappal, a mag pedig kihajt és felnő, ő maga sem tudja miképpen. Mert magától terem a föld, először füvet, azután kalászt azután teljes búzát a kalászban.”_ (Márk. 4:26-28)

Az "Isten országa" legáltalánosabb értelemben jelenti az egyetemes mennyet. Kevésbé általános értelemben az Úr igazi egyházát; részleges értelemben mindenkit, aki igaz hitű, vagy az élet hitéből születik újjá. Amiért az ilyen személyt is "mennynek" nevezik, mivel azokban van a menny, továbbá az "Isten országának" is, mivel azokban az Isten országa, ahogy Ő maga az Úr tanítja Lukácsnál:

"_Megkérdezték Jézust a farizeusok: Mikor jön el az Isten országa? Felele nekik és monda: Az Isten országa nem szemmel láthatóan jön el. Sem azt nem mondják: Ímé itt, vagy ímé amott van; mert ímé az Isten országa tibennetek van."_ (Lukács 17:20,21).

Ekkor következik a harmadik fokozat az ember újjászületésében, az ő bűnbánatának állapota, hasonlóan az árnyéktól halad a fényre, vagy az estétől a reggelig, amint a 13. vers tanítja: "s lett este és lett reggel, harmadik nap."

AC 30. 14-17. vers. "_És monda Isten: Legyenek világító testek az ég mennyezetén, hogy elválasszák a nappalt az éjszakától, és legyenek jelek, és meghatározói ünnepeknek, napoknak és esztendőknek. És legyenek világítókul az ég mennyezetén, hogy világítsanak a földre. És úgy lőn. Teremté tehát Isten a két világító testet, a nagyobbikat, hogy uralkodjék nappal, és a kisebbik világító testet, hogy uralkodjék éjjel, és a csillagokat. És helyeztette Isten azokat az ég mennyezetére, hogy világítsanak a földre_."

Hogy mi a "világító test", nem nagyon érthető, csak akkor, ha tudjuk először, hogy mi a hit lényege, továbbá, hogy mi annak kifejlődése azoknál, akiket újonnan teremtettek. Maga a hit lényege és élete egyedül az Úr, aki ugyanis nem hisz az Úrban, nem lehet élete, ahogy Ő maga mondja Jánosnál:

"_Aki hisz a Fiúban, örök élete van, aki pedig nem hisz (enged), a Fiúnak, nem lát életet, hanem az Isten haragja marad rajta_." (János 3:36).

\[2\] A hit előrehaladása azoknál, akiket újonnan teremtenek a következő: Először semmi életük nincs, ugyanis a gonoszban és a hamisságban nincs élet, csak a jóságban és az igazságban. Továbbá életet kapnak az Úrtól a hit által, amely először az emlékezet hite, mely csupán az ismeret (fides scientiifca) hite. Azután a következik a megértés hite által, amely egy értelmes hit. Végül a szív hite, amely a szereteté, vagyis üdvözítő hit. Az első két hitet a 3-tól a 13. versekig képviselik, az élettelen által, az éltető hit pedig a szeretet által képviseltetik a 20-tól a 25. versekig az élő által. Ezért itt most a szeretettel és az ebből származó hittel foglakoznak, amelyet "fénylő testeknek" neveztek. A szeretet a "nagy fénylő test, amely uralkodik nappal". A szeretetből való hit a "kisebbik világító test, amely uralkodik éjjel”, és a két világító testnek egyet kell alkotniuk, egyes számban beszélnek róluk, hogy "legyen", nem pedig “legyenek világító testek”.

\[3\] A szeretet és a hit a belső emberben vannak, mint a hő és a fény a külső testben, ezért az előbbit az utóbbi képviseli. Ezért a fénylő testekről mondják azt, hogy “elhelyezték az ég mennyezetére”, avagy a belső emberben. A nagy világító test annak akarata, és a kisebb annak megértése, de csak az akaratban és értelemben tűnnek fel, miként a napfény is csak a tárgyakban. Egyedül az Úr könyörületessége az, amely a szeretet akarását és az igazság, vagy hit értését adja.

AC 31. Hogy a "nagy fénylő test" szeretetet és hitet jelent, és "napnak", "holdnak" és "csillagoknak" is hívják, nyilvánvaló a prófétáknál, miként Ezékielnél is:

"_És mikor eloltatnak, beborítom az eget, s csillagait besötétítem, a napot felhőbe borítom, és a hold nem fényeskedik fényével. Minden világító testet megsötétítek miattad az égen, és bocsátok sötétséget földedre_." (Ezékiel 32:7,8.)

Ebben fejezetben a Fáraóval és Egyiptommal foglalkoznak, amik az Igében az egyszerű értelem és tudás ( sensualia et scientifica) elvét jelentik, itt az, hogy az egyszerű értelem és a tudás által a szeretet és a hit kiírtatik. Ézsaiásnál:

_"Ímé az Úrnak napja..., hogy a földet pusztasággá tegye..., mert az ég csillagai és csillagzatai nem ragyogtatják fényüket, sötét lesz a nap támadásakor, és a hold fényét nem tündökölteti."_ (Ésaiás 13:9,10).

Jóelnél:

_"Eljő az Úrnak napja: sötétségnek és homálynak napja, felhőnek és borulatnak napja... Reszket előtte a föld, és megrendülnek az egek, a nap és a hold elsötétednek, és a csillagok is bevonják fényüket_." (Jóel 2:1, 2,10).

\[2\] Ézsaiásnál, ahol az Úr eljöveteléről (advent) és a pogányok megvilágosításáról van szó, így az Új Egyházról, és részlegesen mindazokról, akik a sötétségben vannak, és fényt fogadnak be és újjászületnek:

"_Kelj fel, világosodjál, mert eljött világosságod... mert ímé sötétség borítja a földet, és éjszaka a népeket, de rajtad feltámad az Úr... és népek jönnek világosságodhoz, és királyok a néked feltámadt fényességhez... Az Úr lesz néked örök világosságod... Napod nem megy többé alá, és holdad sem fogy el, mert az Úr lesz néked örök világosságod_." (Ésaiás 60:1-3, 19,20).

Dávidnál:

_"(Jehova) Aki teremtette az egeket bölcsességgel... kiterjesztette a földet a vizek fölé... Aki teremtette a nagy világító testeket. A napot, hogy uralkodjék nappal... A holdat, és a csillagokat, hogy uralkodjanak éjszaka_." (Zsoltárok könyve136:5-9)

És ugyanott:

"_Dicsérjétek Őt: nap és hold, dicsérjétek Őt mind: fényes csillagai, dicsérjétek Őt egeknek egei, és ti vizek, amelyek az ég felett vagytok_”.(Zsoltárok könyve 148:3,4.)

\[3\] Minden fejezetben a "fénylő testek" jelentik a szeretetet és a hitet. Mivel a “fénylő testek” képviselik és jelentik a szeretetet és a hitet az Úrban, előírták a Zsidó Egyházban, hogy örök megvilágítás legyen estétől reggelig, ugyanis minden, ami ennek az Egyháznak parancsa volt, az Urat képviselte. A fénylő testekről így írtak:

_"Te pedig parancsold meg Izráel fiainak, hogy hozzanak néked tiszta faolajat amelyet a világításhoz sajtoljanak. A gyülekezet sátorában a függönyön kívül, amely a bizonyság előtt van, készítsék el azt Áron és az ő fiai, estvétől fogva reggelig az Úr előtt_.” (Mózes II. könyve. 27:20,21.)

Arról, hogy ezek a dolgok jelentik a szeretetet és hitet, amelyet az Úr meggyújt és megvilágít a belső emberben, és a belső ember által a külsőben, a megfelelő helyen, az Úr Isteni Könyörületességéből, majd világosabban szólok.

AC 32. A szeretetet és hitet először "nagy fényes testnek" hívják, azután a szeretetet "nagy fénylő testnek", és a hitet "kisebb fénylő testnek", és a szeretetről azt mondják “uralkodjon nappal”, a hitről, hogy "uralkodjon éjjel". Ezeket az elrejtett titkokat, ezeknek a napoknak végéig, az Úr Isteni Könyörületességéből, szabad feltárnom. Hogy kezdettől elrejtettek jelen napok végéig, az az oka, hogy most van a századok beteljesedése, amikor alig van szeretet, ennek következtében hit sincs. Maga az Úr jósolta az Evangélistáknál ezeket az igéket:

"_A nap elsötétedik, és a hold nem fénylik, és a csillagok az égről lehullanak, és az egeknek erősségei megrendülnek_." (Máté.24:29).

A "nap" alatt itt a szeretetet értjük, ami "elsötétedik", a “hold” alatt a hitet, a "csillagok" alatt pedig a hit megismerését, amelyek "leesnek az égről", és amelyek "a menny erősségei és hatalmai".

\[2\] A Legősibb Egyház nem ismert más hitet, mint magát a szeretetet. A mennyei angyalok nem tudják, mi a hit, csak azt, mi a szeretet. Az egyetemes menny a szeretet mennye, ugyanis a mennyben nem adatik más élet, mint a szeretet élete. Ebből ered minden mennyei boldogság, amely olyan nagy, hogy szinte leírni sem lehet, sem valami elképzelést alkotni róla emberileg. Akik a szeretetben vannak, az Urat szívből szeretik, de tudják, mondják és érzékelik, hogy minden szeretet, és így minden élet, amely a szeretetből származik, és így minden boldogság egyedül az Úrtól jön, és hogy a legkisebb szeretetet, életet és boldogságot sem önmagukból bírják. Hogy az Úrtól ered minden szeretet, a "nagy fénylő test", vagy “nap” képviseli az Úr színeváltozása által, ahogy írják:

_"És az Ő orcája ragyog (fénylett) vala, mint a nap, ruhája pedig fehér lőn mint a fényesség."_ (Máté.17:2).

A belső dolgokat az arc jelenti, és amik abból erednek, a "ruházat". Így az Ő Istenijét a "nap" jelenti, avagy szeretetet, és az Ő Emberijét pedig a "fény", vagy a szeretetből való bölcsesség.

AC 33. Mindenki tudhatja, hogy egyáltalán semmi élet nem lehetséges valamennyi szeretet nélkül, és hogy nincs semmi öröm, csak az, ami kiárad a szeretetből. Amilyen a szeretet, olyan az élet és az öröm. Ha eltávolíttatik a szeretet, vagy ami ugyanaz, a vágyak, mivel ezek a szeretethez tartoznak, azonnal megszűnik a gondolkodás, és olyan lesz az ember, mint a halott, ahogy nekem megmutatták az életben. Az ön- és a világ szeretete valami hasonlóságot mutat az élethez, és örömhöz is, de mivel ezek teljes ellentétei az igaz szeretetnek, ami az, hogy az Urat szeretik mindenek felett, és a felebarátot, mint magukat, nyilvánvalónak kell lennie, hogy az nem szeretet, hanem gyűlölet. Ugyanis amilyen mértékben valaki magát és a világot szereti, olyan mértékben gyűlöli a felebarátot és így az Urat is. Mivel az igazi szeretet az Úr iránti szeretet, és az igazi élet a szeretet élete, ami Tőle való, és az igazi öröm ennek az életnek az öröme. Csak egyetlen igaz szeretet lehet, így igaz élet is, melyből igaz örömök, és igaz boldogság folyik, mint amilyen az angyaloké a mennyben.

AC 34. A szeretetet és hitet soha nem lehet elválasztani, mert egy és ugyanazt a dolgot alkotják. Ezért mikor először a “fénylő testeket” úgy említik, csak egyről van szó, és azt mondják: "legyenek világító testek az ég boltozatán". Erről szabad csodálatos részleteket mondanom. A mennyei angyalok az Úrtól való mennyei szeretetben, és e szeretetből való hit teljes ismeretében, és az értelmesség olyan életében és fényében vannak, hogy alig lehet valamit leírni belőle. Másrészről pedig azok a szellemek, akik a hit tantételeinek tudásában vannak a szeretet nélkül, olyan hideg életben és sötét fényben vannak, hogy a menny előcsarnokainak első határáig sem közelíthetnek, mert visszaűzetnek. Néhányuk, mialatt nem az Úr előírásai szerint élnek, azt mondják, hogy ők hisznek az Úrban, ahogy az Úr szól az ilyenekről Máténál:

"_Nem mindenki, aki azt mondja nekem, Uram, Uram megy be a mennyek országába, hanem aki cselekszi az én akaratomat. Sokan mondják majd Nékem azon a napon: Uram, Uram, nem a Te nevedben prófétáltunk?”_ (Máté 7:21,22-, 23-29)

\[2\] Ezekből nyilvánvaló, hogy azok, akik szeretetben vannak hitben is vannak, és így a mennyei életben, és ellenkezőleg, azok, akik magukat hitben lévőnek mondják, és nincsenek a szeretet életében. A hit élete szeretet nélkül olyan, mint a nap fénye meleg nélkül, miként télen van, amikor semmi nem virágzik, hanem minden dolog dermedt és halott. De a szeretetből való hit olyan, mint a nap fénye a tavasz idején, amikor minden nő és virágzik a nap gyümölcsöző melege következtében. A lelki és mennyei dolgok pontosan hasonlóak, amelyeket általában azok képviselik az Igében, amik a világban és a földön léteznek. A hit hiányát és a szeretet nélküli hitet az Úr is a télhez hasonlítja, ahol a századok végezetéről beszél Márknál:

"_Imádkozzatok, hogy a ti futástok ne télen legyen, mert azok a napok olyan nyomorúságosak lesznek."_ (Márk 13:18,19).

A "futás" az utolsó időt jelenti, minden emberét is amikor meghal. A"tél" a minden szeretet nélküli élet, "nyomorúságos napok" azok siralmas állapota a másik életben.

AC 35. Az embernek két képessége van, az akarat és a megértés. Amikor az akarat kormányozza az értelmet, akkor egy elmét alkotnak, s így életet is, akkor ugyanis amit az ember akar és tesz azt gondolja is, és szándéka az. Amikor pedig az értelem nem egyezik meg az akarattal, (miként azoknál, akik a hitben lévőnek mondják magukat, mégis ellentétben élnek a hittel), akkor az értelem két részre oszlik. Az egyik a mennybe akarja juttatni magát, mialatt a másik a pokolba törekszik, és mivel mindent az akarat tesz, a teljes ember alámerülne a pokolba, ha az Úr meg nem könyörülne rajta.

AC 36. Akik elkülönítik a hitet a szeretettől, azt sem tudják, mi a hit. Amikor a hitre gondolnak, egyesek úgy képzelik, hogy az csupán gondolkodás, mások, hogy a hit az gondolkodás az Úr felé, némelyek, hogy az a hit tantételei. De a hit nemcsak mindannak megismerése és elismerése, amit a hit tantételei tartalmaznak, hanem főleg engedelmesség mindazon dolgok iránt, amit a hit tantételei tanítanak. Amit elsődlegesen tanít, és aminek az embernek engedelmeskednie kell, az az Úr iránti szeretet és a felebarát iránti szeretet, aki nem bír ezzel, az nincs a hitben. Ezt olyan világosan tanítja az Úr, hogy senki sem kételkedhet Márknál:

_"Minden parancsolatok közül az első: Halljad Izráel: Az Úr a mi Istenünk egy Úr. Szeresd_ _azért az Urat teljes szívedből, teljes lelkedből és teljes elmédből és minden erődből. Ez az első parancsolat. A második pedig hasonlatos ehhez: Szeresd felebarátodat, mint magadat. Nincs más ezeknél nagyobb parancsolat_ (Márk 12:29-31).

Máténál az Úr ezt nevezi az "első és Nagy Parancsolatnak", és azt mondja, hogy "ezektől a parancsolatoktól függ az egész törvény, és a próféták". (Máté 22:37-41). A “Törvény és a Próféták” a hit egyetemes tanítása és a teljes Ige.

AC 37. Azt mondják, hogy a "világító testek legyenek jelül, és meghatározói ünnepeknek, napoknak és esztendőknek". Ezek több titkot foglalnak magukba, mint amit a jelenben el lehet mondani, ámbár szó szerinti értelemben a titokból semmi sem jelenik meg. Elég itt annyit megfigyelni, hogy a dolgok lehetőségei lelkiek és a mennyeiek, mind általánosságban, mind részleteiben, melyet a napok és évek változásaihoz hasonlítanak. A napok reggeltől délig, innen estig, és éjszakán át reggelig változnak. Az évek hasonlóképpen tavasztól nyárig, innen őszig, és a télen át tavaszig. Ebből ered a meleg és a világosság lehetősége, amitől gyümölcsözik a föld. Ezek a változások hasonlítanak a lelkieknek és a mennyeieknek változására. Az élet lehetőség, és különbözőség nélkül változatlan lenne, következésképpen egyáltalán nem lenne élet, sem jó és igaz, mely észrevehető és megkülönböztethető, és még kevésbé felfogható. Ezeket a lehetőségeket nevezik a Prófétáknál “törvényeknek”, miként Jeremiásnál:

_"Ezt mondja az Úr, aki adta a napot, hogy világítson nappal, törvényt szabott a holdnak és a csillagoknak, hogy világítsanak éjjel. Nem tűnnek el e törvények_ _előlem_".(Jeremiás 31:35,36)

És ugyanennél a prófétánál"

_"Ezt mondja az Úr: Ha szövetségem nem lesz a nappal és az éjszakával, és ha nem szabtam törvényeket az égnek és a földnek_". (Jeremiás 33:25).

De ezekről, az Isteni Könyörületességből, Mózes I. könyvében (8:22).

AC 38. 18. vers. "_És, hogy uralkodjanak a nappalon és az éjszakán, és elválasszák a világosságot a sötétségtől. És látá Isten, hogy jó"._ A "nap" jelenti a jót, az "éjszaka" a gonoszt, ezért a jót a nappal műveinek hívják, a gonoszt pedig az éjszaka munkáinak.. A "világosság" alatt értjük az igazságot, és a "sötétség" alatt a hamisságot, miként az Úr mondja:

_" Az emberek inkább szerették a sötétséget, mint a világosságot... Aki pedig az igazságot cselekszi, az a világosságra megy"_ (János 3:19, 21).

19\. vers. _"És lőn este és lőn reggel, negyedik nap."_

AC 39. 20. vers. "_És monda Isten: Pezsdüljenek a vizek élő állatok nyüzsgésétől, és madarak_ _röpködjenek a föld felett, az ég mennyezetének színén_.” Miután a nagy fénylő test lángra gyúlt és elhelyeztetett a belső emberben, és innen fényt kap a külső, akkor kezd először élni az ember. Korábban a legkevésbé sem volt ez mondható, ugyanis azt hitte, hogy a jó, amit tesz, és az igazság, amit mond, azt önmagából tette és mondta. És mivel az ember önmagából halott, és benne semmi más nincs csak gonosz és hamisság, ezért bármit önmagából cselekszik, nem élő, mégpedig olyan mértékig, hogy semmi jót tenni nem tud, ami önmagában jó. Hogy az ember sem jót gondolni, sem jót akarni nem tud, vagyis semmit nem tud tenni, ami jó, csak ha az Úrból teszi. A hit tantételeiből bárkinek ez egyszerűnek kell lennie, mert maga az Úr mondja Máténál:

"_Aki a jó magot veti, az Ember Fia_." (Máté13:37)

Semmi jó nem jön, csak ha az a jóság igazi forrásából való, Aki az egyetlen, mert az Úr mondja más helyen:

"_Senki sem jó csak egy az Isten_." (Lukács 18:19.)

\[2\] Amikor azonban az Úr feltámasztja az életre, vagy újjászüli az embert, eleinte megengedi, hogy azt feltételezze, hogy amit magától tesz az jó, és amit mond az igaz. Ekkor ugyanis az ember képtelen mást befogadni, sem másképp nem vezethető a hithez, később fogadja be, hogy egyedül az Úrtól ered minden jó és igaz. Amikor az ember így vélekedik, az ő igazsága és jósága hasonlítható a "gyenge fűhöz", továbbá a "maghozó fűhöz", és a "gyümölcsöző fához", amelyek lélektelenek. Majd pedig, amikor élővé válik a szeretettől és hittől, és hiszi, hogy az Úr alkot minden jót, amit ő végez (az ember), és igazat, amit mond, akkor hasonlít először a "vízben nyüzsgőkhöz", és a "madarakhoz, amelyek a föld színén repkednek”, továbbá az “állatokhoz", amelyek mindegyike lélekkel rendelkezik, és "élő lelkeknek" neveztetnek.

AC 40. Az "élő állatok nyüzsgése, mely megpezsdíti a vizeket" jelentik az emlékezet-tudást (scientifica), amely a külső emberhez tartozik. A "madarak" alatt általában az ésszerűséget, továbbá az értelmességet értik, ami a belső emberhez tartozik. Hogy a "vízben nyüzsgők" avagy halak emlékezet-tudást jelentenek megállapítható Ézsaiásnál:

_"Jöttem és nem volt férfi; Én dorgálásommal kiszárasztom a tengert, a folyókat pusztává teszem, megbűzhödnek halaik, hogy nincs víz, és meghalnak a szomjúságtól, felöltöztetem az egeket sötétségbe_."(Ésaiás 50:2,3).

\[2\] Még nyilvánvalóbb Ezékielnél, ahol az Úr leírja az új templomot, vagy általában az új Egyházat, és az Egyház emberét, avagy az újjászületettet, mert minden egyes újjászületett ember az Úr temploma, így:

"_Az Úr Isten mondá nékem: Ez a víz a keleti tájékról foly ki,... és a tengerbe megy be, a tengerbe szakad, és meggyógyul a víz. És lészen, hogy minden élő állat, amely nyüzsög, valahova e folyam bemegyen, élni fog, és a halaknak nagy bőségük lészen, mert ez a víz bement oda, és azok meggyógyulnak, és él minden valahova e folyó bement. És lészen, hogy halászok állnak rajta Éngeditől Énegláimig, varsák kivető helye lészen, nemük szerint lesznek benne a halak, mint a nagy tenger halai, nagy bőséggel."_ (Ezékiel 47:8-10).

"halászok Éngeditől Énegláimig, kivetett varsákkal" jelenti azokat, akik tanítani fogják a természeti embert a hit igazságai felől.

\[3\] Hogy a "madarak" ésszerűséget és értelmességet jelentik, nyilvánvaló a Prófétáknál, miként Ézsaiásnál:

_"Ki elhívom napkeletről a sast, messze földről tanácsom férfiát_." (Ésaiás 46:11)

Jeremiásnál:

"_Nézek, és ímé egy ember sincsen, és az ég madarai is elmenekültek_."(Jeremiás 4:25).

Ezékielnél:

"_Izráel magasságos hegyén plántálom el őt, és ágat nevel, és gyümölcsöt terem, és nagyságos cédrussá növekedik, hogy lakjanak alatta, mindenféle szárnyas madarak ágainak árnyékában fognak lakozni_." (Ezékiel 17:22, 23).

és Hóseásnál, ahol az új Egyházról van szó, avagy az újjászülető emberről:

_"És ezen a napon frigyet szerzek nékik a mezei vadakkal, az ég madaraival, és a föld férgével_." (Hóseás 2:17).

Hogy a "vadak" nem vadállatokat jelentenek, és a "madarak" sem madarakat, mindenki számára nyilvánvalónak kell lennie, mivel az Úr azt mondja “frigyet szerzek nékik”.

.AC 41. Bármilyen sajátja az embernek önmagában élettel nem bír, és kijelenthető, hogy ábrázolva mindig keménynek látszik, mint a csont és fekete anyag. De az Úrtól kapott élet, mely mindent magában foglal, ami szellemi és mennyei, mindig emberinek és élőnek látszik. És hihetetlennek tűnik, de a legteljesebben igaz, hogy az angyali lelkek minden szava, minden elképzelése, és minden a legkisebb gondolata is él, tartalmazván a legkisebb részletekben is az Úrtól kiáradó hatást, Aki maga az élet. Ezért bármilyen dolog, ami az Úrtól van, az élettel bír önmagában, mert az Úr iránti hitet tartalmaz, és itt ezt jelenti az "élő lélek", továbbá ez egy fajta testtel is bemutatott, ezt jelenti a "féreg" vagy "csúszómászó". Bár ezek az igazságok még mélyek az ember számára, ezért említenek most csak “élő lelket”, és "férgekről" beszélnek.

AC 42. 21. vers. _És teremté Isten a nagy vízi állatokat és mindazokat a csúszómászó állatokat, amelyek nyüzsögnek a vizekben, az ő nemük szerint, és mindenféle szárnyas repdesőket az ő nemük szerint. És látá Isten, hogy jó."_A "halak" ahogy előzőleg mondtam az emlékezet-tudást jelenti, melybe Úr életet öntött, és így élők. "Nagy vízi állatok” jelentik azokat az általános elveket, amelyekhez és amiből a részleteket alárendelik. Semmi nincs az egyetemes világban, ami ne volna valami általános elv alatt, ezért létezik és marad fenn. A Prófétáknál néhányszor nagy halakat vagy bálnákat említenek, és ott az emlékezet-tudás egyetemességét jelenti. A Fáraót, Egyiptom királyát, (aki az emberi bölcsességet vagy értelmet képviseli, vagyis a tudást (scientia), általában ), “nagy halnak” hívták. Így Ezékielnél:

"_Ímé Én ellened megyek Fáraó, Egyiptom királya, te nagy krokodil, aki fekszik folyói közepette, aki ezt mondja: Enyém az én folyóm, és én teremtettem magamnak_."(Ezékiel 29:3)

\[2\]Máshol:

_"Kezdj éneket a Fáraóról, Egyiptom királyáról, és mondjad neki... és te olyan voltál, mint a krokodil a tengerekben, mert kijövél folyóidon, és megháborítád lábaddal a vizeket_." (Ezékiel 32:2).

Mely szavak azokat jelentik, akik az emlékezet-tudás által, így önmagukból akarnak belépni a hit misztériumaiba (titkaiba).Ézsaiásnál:

"_Ama napon meglátogatja az Úr kemény nagy és erős karjával a leviatánt, a keringő kígyót, és megöli a sárkányi, amely a tengerben van.”_ (Ésaiás 27:1).

"megöli a sárkányt a tengerben" azokat jelenti, akik még a hit általános elveit is figyelmen kívül hagyják. Jeremiásnál:

"_Benyelt engem Nabukodonozor, a babiloni király, üres edénnyé tett engem, benyelt engem, mint a sárkány, betöltötte a hasát csemegéimmel, és kivetett engem_." (Jeremiás 51:34).

Azt jelenti, hogy lenyelte a hit tudását, itt “csemegének” hívják, ahogy Jónást a cet. A "cet" jelenti azokat, akik a hit tudásának általános elveit úgy bírják, mint csupán emlékezet-tudást, és így is cselekszenek.

AC 43. 22. vers. _"És megáldván őket Isten mondván, szaporodjatok és sokasodjatok, és töltsétek be a tenger vizeit. A madár is sokasodjék a földön_." Minden, aminek az Úrtól kapott élete van, gyümölcsözik és sokasodik a végtelenségig. Ez nem olyan sok, míg az ember a testben él, de csodálatosan fokozódik a másik életben. "Gyümölcsözni" az Igében azokról a dolgokról mondják, amelyek a szeretethez tartoznak, és "sokasodjatok" azokról, amelyek a hithez. Gyümölcsözik az, aki a szeretet magját bírja, ami által magát nagyon megsokasítja. Az Úr “áldása” is az Igében gyümölcsözést és szaporodást jelent, mivel azok abból fejlődtek ki. (23. vers) "és lőn este és reggel, ötödik nap."

AC 44. 24-25.vers. "_és monda Isten: Hozzon a föld élő állatokat nemük szerint: barmokat, csúszó mászó állatokat és szárazföldi vadakat nemük szerint. És úgy lőn. Teremté tehát Isten a szárazföldi vadakat nemük szerint, a barmokat nemük szerint, és a földön csúszó mászó állatokat nemük szerint. És látá Isten, hogy jó_."Az ember, mint "föld", semmi jót nem tehet, csak ha a hit tudását elhintik benne, amikből tudhatja, mit kell hinnie és tennie. Az értelem: hallgatni az Igére, és az akarás: azt tenni.

Hallgatni az Igét, és nem azt cselekedni, az ilyen csak mondja, hogy hisz, de mégsem a hite szerint él; ebben az esetben elkülönítjük a hallást és cselekedetet, így osztott értelme van, és olyanná válik, akiket ostobának nevez az Úr a következő fejezetben:

_"Mindenki, aki hallja e beszédeket és megcselekszi azokat, hasonlítom azt a bölcs emberhez, aki a kősziklára építette az ő házát... És valaki hallja éntőlem e beszédeket és nem cselekszi meg azokat, hasonlítom azt a bolond emberhez, aki a fövényre építette az ő házát."_ (Máté 7:24,26).

Azokat a dolgokat, melyek a megértéshez tartoznak, a "csúszómászók, amelyek a vízben mozognak, és a madarak, amelyek a föld felett, és annak színén " jelentik; az akarathoz tartozó dolgokat pedig itt az "élő lelkek amelyeket a föld terem", továbbá a "barmok és csúszómászók", és a "föld vadai" jelentik.

AC 45. Akik a legrégebbi időben éltek, éppúgy jelentik az értelemhez, mint az akarathoz tartozó dolgokat, ezért a Prófétáknál és az Ószövetség Igéiben állandóan a hasonló dolgokat képviselik a különböző fajta állatok. Két fajta vadállat van, gonoszok, amelyek károsak, és jók, amelyek szelídek. A gonoszt az emberben az olyan vadállatok jelentik, mint a medvék, farkasok, kutyák. A dolgokat, amelyek jók és szelídek, a hasonló természetű állatok, mint az üsző, a birka, és a bárány. Az állatok, melyekre itt hivatkoznak, jók és szelídek, lelkiállapotot jelentenek, mivel itt az újjászületésről van szó. Az emberben lévő alacsonyabb dolgokat, melyek főként a testhez tartoznak, "földi vadaknak" hívják, ezek a vágyak és gyönyörök.

AC 46. Hogy az "állatok jelentik az ember lelkiállapotát, - gonoszt a gonoszoknál, és jót a jóknál,- nyilvánvaló az Ige több fejezetéből is, ahogy Ezékielnél:

"_Ímé én hozzátok, és hozzátok fordulok, és megművellek és bevetlek titeket. És megsokasítom rajtatok az embereket és a barmokat, hogy sokasodjatok és szaporodjatok, és lakatom őket rajtatok, mint a régi időkben_." (Ezékiel 36:9-11).

ahol az újjászületésről van szó. Jóelnél:

"_Ne féljetek ti mezei vadak, mert zöldülnek a pusztának virányai_." (Jóel 2:22).

Dávidnál:

_“Akkor balgatag és tudatlan volnék én, oktalan állat volnék te irántad”_ (Zsoltárok könyve73:22)

Jeremiásnál az újjászületéssel foglalkoznak:

_"Ímé eljőnek a napok és bevetem Izráel házát és Júda házát embernek magvával, és baromnak magvával. vigyázok arra, hogy megépítsem és bepalántáljam őket_." (Jeremiás 31:27,28).

\[2\] A "vadállat" hasonlót jelent, miként Hóseásnál:

"_És azon a napon frigyet szerzek nékik a mezei vadakkal, az ég madaraival és a föld férgével".(_Hóseás 2:7).

Jóbnál:

_"és a föld fenevadaitól sem félsz, mert a mezőn való kövekkel is frigyed lesz, és a mezei vad is békességben lesz veled_". (Jób 5:22,23).

Ezékielnél:

"_És szerzek velük békességnek frigyét, és megszüntetem a gonosz vadakat a földről, hogy bátorságosan lakhassanak a pusztában_." (Ezékiel 34:25).

Ézsaiásnál:

_""Dicsőíteni fog engem a mező vada, mert vizet szereztem a pusztában."_ (Ésaiás 43:20).

Ezékielnél:

"_Az ő ágain csinál vala fészket minden égi madár és gallyai alatt fiadzott a mező minden vada, és árnyékában lakik sok mindenféle nép_." (Ezékiel 31:6).

Ezt az asszírokról mondják, akik lelki embert jelentenek, és az Éden kertjéhez hasonlíthatók.

Dávidnál:

"_Dicsérjétek Őt angyalai mind dicsérjétek a földről, viziszörnyek, gyümölcsfák, vadak és minden barmok, férgek és szárnyas állatok."_ (Zsoltárok könyve 148: 2-4, 7, 9, 10.)

Itt ugyanazokat a dolgokat említik, hogy “bálnák, gyümölcsfák, vadállatok, és barmok, férgek, madarak” melyek, amennyiben nem jelentetnének élő elveket az embernél, sohasem mondhatnák ezekről, hogy dicsérik az Urat.

\[3\] A Próféták gondosan különbséget tesznek a “barmok és a föld fenevadai, és a barmok és a mező vadai” között. Az emberben lévő jót nevezik “baromnak”, mint azokat, akik közel vannak az Úrhoz a mennyben, “lelkes állatoknak” mondatnak, úgy Ezékielnél, mint Jánosnál:

"_Az angyalok pedig mindnyájan a királyi szék, a Vének és a négy lelkes állat körül állnak vala, és a királyi szék előtt arccal leborulának, és imádák Istent."_ (Jelenések könyve 7: 11, 19:4.)

Azokat, akik az evangéliumot hirdetik nekik "teremtményeknek” hívják, mivel újonnan teremtettek:

"_Elmenvén széles e világra, hirdessétek az evangéliumot minden teremtménynek."_ (Márk 16:15.)

AC 47. Hogy ezek a szavak az újjászületés titkaira vonatkoznak, nyilvánvaló abból, amit az előző versben mondtak, majd a "föld teremjen élő lelkeket, barmokat, és földi vadakat; a következő versekben, más sorrendben. Azt mondják először, hogy "Isten teremtette a földi vadakat, továbbá barmokat"; azután pedig amíg mennyei nem lesz, az ember magától jön világra. Ezért az újjászületés a külső embertől kezdődik és tart a belső felé. Itt más sorrend van, és a külső dolgokat említik először.

AC 48. Akkor derül ki, hogy az ember az újjászületés ötödik állapotában van, amikor a hit elvéről beszél, mely a megértéshez tartozik, és ezért megbizonyosodik arról, hogy igazságban és jóságban él. A dolgok, melyek általa jönnek világra, élők, és a "tenger halának és az ég madarának" hívják. A hatodik állapotban van, amikor hitből, ami a megértésé, az ebből származó szeretetből, ami az akaraté, igazat beszél és jót cselekszik. Amit ekkor hoz elő, ezt hívják "élő léleknek és baromnak". És amikor elkezd egyaránt a hitből és a szeretetből cselekedni, lelki emberré válik, akit "az Úr képmásnak" nevezik, s amelyről most van szó.

AC 49. 26. vers. _"És monda Isten: Teremtsünk embert a mi képünkre és hasonlatosságunkra, és uralkodjon a tenger halain, az ég madarain, a barmokon, mind az egész földön, és a földön csúszó-mászó állatokon."_ A Legősibb Egyházban, akinek tagjaival az Úr szemtől szembe beszélt, mint Ember jelent meg az Úr, amiről sokat szólhatnék, de ennek most nincs itt az ideje. Ezért senkit sem hívtak “embernek”, csak magát az Urat, és az Úr dolgait, még magukat sem hívták “embereknek”, csak azokat a dolgokat, melyek önmagukban voltak, mint a szeretet jósága, melyet az Úrtól kaptak. Arra mondták “emberi”, mert az Úré voltak

\[2\]. A Prófétáknál ezért elsődleges értelemben az “Ember és az Ember Fia” alatt az Urat értik, és a belső értelemben, bölcsességet és értelmet; így mindenkit, aki újjászületik. Mint Jeremiásnál:

"_Nézek a földre, és ímé kietlen, és puszta, és az égre, de nincs világossága. Nézek, és ímé egyetlen ember sincsen, és az ég madarai is mind elmenekültek_." (Jeremiás 4:23,25.)

Ézsaiásnál, ahol belső értelemben az “ember” alatt újjászületett embert értenek, és elsődleges értelemben magát az Urat, aki az Egyedüli Ember:

_"Így szól az Úr, Izráel Szentje, és Teremtője: Én alkotám a földet, és az embert rajta én teremtém, Én terjesztém ki kezeimmel az egeket, és minden seregüket én állatám elő." (_Jeremiás 45: 11-13).

\[3\] Ezért jelent meg az Úr a Prófétáknak, mint ember, ahogy Ezékielnél:

"_És a mennyezeten felül, mint valami zafírkő, királyi széknek formája, és a királyi széknek formáján, mint egy ember formája ezen felül."_ (Ezékiel 1:26).

és Dánielnél látjuk, hogy Ember Fiának , avagy Embernek nevezik, ami ugyan az:

"_Látám,. és ímé az ég felhőiben, mint valami Ember fia jöve, és méne az öregkorúhoz, és eleibe vivék őt. És ada néki hatalmat, és dicsőséget, és országot, és minden nép, nemzet és nyelv Néki szolgála. Az Ő hatalma örökkévaló hatalom, amely el nem múlik, és az Ő országa meg nem rontatik_." (Dániel7: 13,14).

\[4\] Az Úr gyakran Ember Fiának vagy Embernek nevezi magát, és mint Dánielnél, az Ő dicsőségben való eljöveteléről mondja:

_"És meglátják az embernek fiát eljőni az ég felhőiben nagy hatalommal és dicsőséggel_." (Máté 24:30).

Az "ég felhői" az Ige betű szerinti jelentése, "hatalom és dicsőség" az Ige belső jelentése, ami egyedül az Úrra hivatkozik, és az Ő országára, általánosságban és részleteiben, a belső értelem hatalmából és dicsőségéből ered.

AC 50. Hogy a Legősibb Egyházban mit értettek az "Úr képmása" alatt, az több, mint ami kifejezhető. Az ember egyáltalán nem sejti, hogy az Úr kormányozza, az angyalokon és lelkeken keresztül, és hogy minden egyes emberrel legalább két lélek és két angyal van. A lelkek által van kapcsolata az embernek a szellemvilággal, és az angyalok által a mennyel. A lelkek által a lelki világgal, és az angyalok által a mennyel, és így a menny által az Úrral lévő kapcsolat nélkül semmi élete nem lehet az embernek, az ő élete teljesen az ezekkel való összekapcsolódástól függ. Ha visszahúzódnak a lelkek és az angyalok, az ember azonnal megszűnne

.\[2\] Amíg az ember nem születik újjá, egészen másképpen kormányozzák, mint amikor már újjászületett. Amíg nem született újjá, gonosz szellemek vannak vele, akik annyira uralkodnak rajta, hogy az angyalok bár jelen vannak, de alig képesek bármit tenni, csupán annyira irányítják, hogy ne taszítsa magát a végső gonoszságba, és őt valami jóra hajlítják, - valójában a jóra hajlítják a saját vágyai által, és az igazra az értelem megtévesztései által. Ekkor kapcsolata van a szellemvilággal a szellemeken keresztül, akik vele vannak, de nem úgy a mennyel, mivel a gonosz szellemek uralkodnak rajta és az angyalok csak terelik.

\[3\] Amikor az ember újjászületik, akkor az angyalok uralkodnak és eltöltik minden igazzal, és jóval, és a gonosztól és a hamisságtól való rémülettel és félelemmel. Az angyalok ugyan vezetnek, de csak szolgálnak, ugyanis az Úr egyedül az, aki az embert kormányozza az angyalokon és a lelkeken keresztül. És mivel az angyalok szolgálatán keresztül történik, először többes számban mondják, hogy "teremtsünk embert a mi képünkre". De mivel teljesen egyedül kormányoz és rendelkezik az Úr, a következő versben egyes számban mondják: "teremtette Isten az Ő képére". Ahogy az Úr világosan mondja Ézsaiásnál:

_"Így szól az Úr, megváltód és alkotód anyád méhétől fogva, Én vagyok az Úr, aki mindeneket cselekszem, aki az egeket egyedül kifeszítem, és kiszélesítém a földet magamtól_".(Ésaiás 44:24.)

Maguk az angyalok is megvallják, hogy semmi hatalom nincs náluk, hanem egyedül az Úrtól cselekszenek.

AC 51. Ami a “képmást” illeti, a képmás nem hasonlóság, hanem a hasonlóság szerinti, ezért mondják, hogy "teremtsünk embert a mi képünkre és hasonlóságunkra". A lelki ember egy “képmás”, a mennyei ember pedig egy “hasonlóság”, vagy hasonlatosság. Ebben a fejezetben a lelki emberről van szó, a következőben a mennyeiről. A lelki embert, aki egy “képmás” az Úr "a világosság fiának” hívja, ahogy Jánosnál:

"_Aki sötétségben jár, nem tudja hová megy, míg a világosságotok megvan, higgyetek a világosságban, hogy a világosság fiai legyetek_". (János 12:35,36).

“Barátnak” is nevezik:

"_Ti az én barátaim vagytok, ha azokat cselekszitek, amiket Én parancsolok néktek_". (János 15:14,15.)

De a mennyei embert, aki egy “hasonlóság”, “Isten Fiának" hívják, Jánosnál:

"_Valakik pedig befogadják Őt, hatalmat ada azoknak, hogy Isten fiaivá legyenek, azoknak, akik az Ő nevében hisznek, akik nem vérből, sem a testnek indulatából, sem a férfiúnak indulatjából, hanem Istentől születtek"._ (János 1:12,13.)

AC 52. Amíg az ember lelki, hatalma a külső embertől a belsőhöz halad, mert így mondják: "uralkodjál a tenger halain, és az ég madarain, a barmokon, és a föld minden (állatán), és minden csúszómászón, ami csúszkál a földön". Amikor pedig mennyeivé válik, és szeretetből tesz jót, akkor hatalma a belső embertől a külsőhöz halad, miként az Úr leírta magát, így a mennyei embert is, aki az Ő hasonmása, Dávidnál:

_"Úrrá tetted őt kezeid munkáin, mindent lábai alá vetettél, juhokat és mindenféle barmot, és még a mező vadait is. Az ég madarait, és a tenger halait, (mindent) ami a tenger ösvényein jár."_ (Zsoltárok könyve 8:7-9).

Itt azért említik először a “barmot”, azután a “madarat”, majd a “tenger halait”, mivel a mennyei ember a szeretetből származik, ami az akarat dolga, és másképpen van ez a lelki embernél, akik leírásában először vannak a “halak és a madarak”, amelyek a megértéshez tartoznak, s ami a hit dolga, és csak azután következnek a “barmok”.

AC 53. 27. vers. "_Teremté tehát Isten az embert az Ő képére, Isten képére teremté_ _Őt_". Az ok, amiért a "képmás" kifejezés kétszer jelenik meg itt az az, hogy a hitet ami a megértéshez tartozik nevezzük az "Ő képmásának", míg a szeretetet ami az akarathoz tartozik azt nevezzük "Isten képmásának". De addig amíg a szeretet a lelki emberben másodlagos, a mennyei emberben elsődleges.

AC 54. "_Férfiúvá és asszonnyá teremté őt_". Hogy mit jelent a” férfi és az asszony” a belső értelemben, a Legősibb Egyházban jól ismert volt, azonban az utódoknál, az Ige belső értelmével együtt ezek a titkok is elvesztek. A házasság volt örömük és boldogságuk legfőbb forrása, és bármit hasonlítottak, azt kedvelték a házassághoz viszonyítani, hogy így érzékeltessék a boldogságot. És mivel belső emberek voltak, egyedül a belső dolgokban gyönyörködtek. A külsőt csak szemmel szemlélték, de amit gondolkodtak, azt képviselték. Így a külső dolgok semmit sem jelentettek számukra, csak kis mértékben tudták a történéseket észlelni, aztán gondolataik a belső dolgokra tértek vissza, aztán a mennyeire, és így az Úrra, aki számukra minden volt. Valamint a mennyei házasságra, amelyből elismerten az ő házasságuk örömei jönnek. Ezért a lelki ember megértését nevezték férfinak, és akaratát asszonynak, amelyek, amikor együttműködnek, házasoknak mondatnak. Ettől az Egyháztól ered az a kifejezés, amely általánossá vált, hogy maga az egyház a jó indíttatása miatt neveztetik "leánynak", továbbá "szűznek", valamint "Sion szűzének, Jeruzsálem szűzének"-, és "feleségnek". De ezekről lásd a Genezis 2:23 és 3:15 fejezetében.

55\. 28. vers. "_És megáldá őket Isten, és monda nékik Isten: Szaporodjatok és sokasodjatok, és töltsétek be a földet, és hajtsátok birodalmatok alá, és uralkodjatok a tenger halain, az ég madarain, és a földön csúszómászó mindenféle állatokon_".

A legősibb emberek a megértés és az akarat összekapcsolódását, avagy a hit és a szeretet összekapcsolódását házasságnak nevezték, bármi jó származott ebből a házasságból, azt "gyümölcsözésnek" és bármi igazt, "sokasodásnak" nevezték, így a prófétáknál is hasonlóképpen, miként Ezékielnél:

"_És megsokasítom rajtatok az embereket és barmokat, hogy sokasodjanak és szaporodjanak, és lakatom őket rajtatok, mint a régi időkben, és több jóval leszek hozzátok, s megtudjátok, hogy Én vagyok az Úr. És járatok rajtatok embereket, az Én népemet Izráelt"._ (Ezékiel 36:8-12).

Az “ember” itt a lelki embert jelenti, akit Izráelnek is neveznek, "régi idők" a Legősibb Egyházat, a "kezdet" az özönvíz utáni Ősi Egyházat jelenti. Az ok, amiért először említik a "sokasodjatok" ami az igaz, és aztán a "gyümölcsözést", ami a jóság, mivel a fejezet az újjászületendővel foglalkozik, nem pedig az újjászületettel.

\[2\] Amikor a megértés egyesül az akarattal, avagy a hit a szeretettel, az Úr "férjhez adott földnek " nevezi az embert. Ézsaiásnál:

"_Nem nevezik földedet többé pusztának, hanem így hívnak: Én gyönyörűségem, és földedet így: férjhez adott, mert az Úr gyönyörködik benned, és földed férjhez adatik_." (Ésaiás 62:4).

a gyümölcsöket, amik az igazság dolgai, "fiaknak" nevezik, és a gyümölcsöket, amelyek a jóhoz tartoznak “leányoknak”, és ez gyakran előfordul az Igében.

\[3\]A föld "jóllakott”, vagy betöltött, amikor sok igaz és jó van. Mikor az Úr megáldja, és beszél az emberhez, vagyis munkálkodik rajta, a jóság és igazság hatalmas mértékig megnő, ahogy az Úr mondta Máténál:

"_Hasonlatos a mennyek országa a mustármaghoz, amelyet vévén az ember elvete az ő mezejében. Amely ugyan kisebb minden magnál, de mikor felnő, nagyobb minden veteménynél és fává lesz, annyira, hogy reá szállnak az égi madarak, és fészket raknak ágain_." (Máté 13:31,32).

"Mustármag" az ember jósága, mielőtt lelkivé válik, ami "kisebb minden veteménynél", mivel azt hiszi, hogy önmagától tesz jót, pedig önmagából tenni, az semmi más csak gonosz. Mivel azonban az újjászületés állapotában van, ezért van ugyan valami jó benne, de ez nagyon csekély

\[4\] Ahogy a hit csatlakozik a szeretethez, nagyobbá lesz, és “fűvé” válik. Végül, amikor az összekapcsolódás megtörténik, "fává" lesz, majd az "ég madaraivá", (ebben a fejezetben az igazságot vagy értelmességet is jelenti), melyek "fészket raknak", ez pedig az emlékezet-tudás. Mikor az ember lelki, és a lelkivé válás alatt, harci állapotban van, ezért mondják "hajtsátok uralmatok alá a földet."

56\. 29. vers. "_És monda Isten: Ímé néktek adok minden maghozó füvet. az egész föld színén, és minden fát, amelyen maghozó gyümölcs van, az legyen nektek eledelül."_ A mennyei ember egyedül a mennyei dolgokban gyönyörködik, és amelyek megfelelnek az ő életének, mennyei tápláléknak nevezik. A lelki ember a lelkiekben gyönyörködik, mert azok az ő életével megegyeznek, és ezeket lelki tápláléknak hívják. Hasonlóképpen a természeti ember a természetiben gyönyörködik, mert ez illik az ő életéhez, és amit tápláléknak hívnak, az elsősorban emlékezet-tudás. Mivel itt a lelki emberről van szó, annak lelki táplálékát a "maghozó fű" által, és a gyümölcsöző fa által írják le, amit általában "magtermő fának" hívnak. A természeti táplálékot a következő versben írják le.

AC 57. "Maghozó fű" minden olyan igazság, amely haszonra válik, "gyümölcstermő fa" az a hit jósága, "gyümölcs" az, amit az Úr ad a mennyei embernek, de a mag, amiből a gyümölcs lesz, azt az Úr adta a lelki embernek, ezért mondják: "a maghozó fa legyen neked eledelül". Hogy mennyei tápláléknak mondatik a "fáról való gyümölcs", nyilvánvaló a következő fejezetből, ahol a mennyei emberrel foglalkoznak. Ennek igazolásaként, az Úr szavait idézzük Ezékielnél:

"_És a folyó mellett, mind két partján mindenféle ennivaló (gyümölcs) fája nevekedik fel., leveleik el nem hervadnak, és gyümölcseik el nem fogynak, havonként új meg új gyümölcsöt teremnek, mert vizük onnét a szenthelyből foly ki, és gyümölcsük eledelre, és leveleik orvosságra valók_." (Ezékiel 47:12).

"A szenthelyről kifolyó víz" jelenti az Úrtól való életet és könyörületességet, Aki a “Szentély”. A “gyümölcs” bölcsesség, amely annak tápláléka, "levél" az értelem, amely abból származó haszon, s ezt "orvosságnak” hívják. De a lelki eledelt "fűnek" nevezik, Dávidnál ez kiderül:

_"Az Úr az én pásztorom, nem szűkölködöm. Füves legelőkön nyugtat engem_." (Zsoltárok könyve 23:1,2).

AC 58. 30. vers. "_A föld minden vadainak pedig, és az ég madarainak, és a földön csúszó-mászó mindenféle állatoknak, amelyekben élő lélek van, a zöld füveket adom eledelül. És úgy lőn."_ Ugyanannak az embernek a természeti eledelét itt írják le. A természetit jelentetik itt a "föld vadai" és az "ég madarai”, amikhez eledelül még a zöldség és zöldellő füvek járulnak. Mind a természeti, mind a lelki táplálékról így írnak Dávidnál:

_"(Az Úr) aki füvet sarjasztott a barmoknak, és növényeket az emberek hasznára, hogy eledelt vegyenek a földből_". (Zsoltárok könyve104:14).

ahol a "barmok" kifejezést használják mind a föld vadaira, mind az ég madaraira, amelyeket a Zsoltárok könyve 104:11,12. versében is említenek.

AC 59. Az ok, hogy csak a “zöld és zöldellő füvet” írják le, mint a természeti ember táplálékát, a következő: Az újjászületés folyamán, amikor az ember lelkivé lesz, állandó harcban áll, ezért az Úr Egyházát "harcosnak" hívják, ugyanis az újjászületés előtt a vágyak uralkodnak rajta, mivel az egész ember merő vágyakból van összegyúrva, és az ebből eredő hamisságokból. Ezért amikor újjászületik, nem lehet az ő vágyait és hamisságait azonnal megsemmisíteni, ez ugyanis az egész embert szétrombolná, mert nem tud magának más életet szerezni. Ezért nála sokáig visszamaradnak gonosz szellemek, hogy előidézzék az ő vágyait, és így számtalan módon meg lehet azokat gyengíteni, annyira, hogy az Úr a jóhoz hajlíthatja őket, és így jóvá alakul az ember. A harc idején, a gonosz szellemek, akik a legnagyobb mértékben gyűlölnek mindent, ami jó és igaz, így azokat is, akik az Úr iránti szeretetben és hitben vannak, aki egyedül jó és igaz, s így önmagában örök élete van, semmi más eledel nem marad az embernek, mint amik hasonlíthatók a zöldséghez, és a zöldellő füvekhez. De az Úr neki is ad táplálékot, ami hasonlítható a maghozó fűhöz, és a gyümölcstermő fákhoz, s amelyek a nyugalom és a békesség állapota, azoknak örömeivel és boldogságával, és ezeket az Úr időközönként adja az embernek.

\[2\] Ha az Úr nem oltalmazná az embert minden pillanatban, a legkisebben is, azonnal elpusztulna, mert olyan pusztító gyűlölet uralkodik a szellemek világában azok ellen, akik az Úr iránt való szeretetben és hitben vannak. Hogy így áll a dolog, a legkomolyabban állíthatom, mert néhány éven keresztül, mióta a másik élet szellemeivel kapcsolatban vagyok, (s mégis testben), még a leggonoszabbakkal is, néha ezrektől körülvétettem, akiknek megengedték, hogy mérgüket belém öntsék, és engem megtámadjanak minden lehetséges módon, de nem tudtak egyetlen hajszálamnak sem ártani, mivel olyan biztonságban voltam az Úr oltalma alatt. Annyi év tapasztalatából igen jól megtaníttattam a szellemvilágról, annak természetéről, továbbá a harcról is, melyet el kell tűrnie annak, aki újjászületik, hogy az örökélet boldogságát elnyerjék. De az általános leírásokból senki sem tudja megtudni, hogy kétségtelenül bírja-e a hitet, ezért ezekről az Úr Isteni Könyörületességéből a következő részekben emlékezünk meg.

AC 60. 31. vers. "_És látá Isten, hogy minden amit teremtett, ímé igen jó. És lőn este és reggel, hatodik nap."_ Ezt az állapotot "igen jónak" mondják, az előzőeket csak “jónak”, mivel most a hit dolgai egyek a szeretet dolgaival, így házasság alakul ki a lelki és a mennyei dolgok között.

AC 61. Lelkinek mondanak mindent, ami a hit megismerésének dolga, és mennyeinek minden, ami az Úr és a felebarát iránti szeretet dolga. Az előbbi az ember értelmére vonatkozik, az utóbbi pedig az akaratára.

AC 62. Az ember újjászületésének ideje és állapota, általánosságban és részletességében hat részre van osztva, és ezt a teremtés hat napjának nevezik, ugyanis fokozatosan attól az időtől, amikor az ember még alig valami, azután először valamivé válik, lassan elér a hatodik napig, amikor az "Úr képmásává" válik.

AC 63. Eközben az Úr folyamatosan harcol értük a gonosz és a hamis ellen, és a harc által megerősíti őt az igazban és a jóban. A harc ideje az Úr munkálkodásának ideje, ezért az újjászülető embert a Prófétáknál az "Úr keze munkájának" nevezik. Az Úr addig nem pihen, míg a szeretet nem lesz a legfontosabb, akkor megszűnik a harc. Amikor a munka elérkezett egészen addig, hogy a hit összekapcsolódik a szeretettel, akkor nevezik "igazán jónak", mivel az Úr úgy hat rá, hogy az Ő hasonlatossága legyen. A hatodik nap végén eltávolodnak a gonosz szellemek, és a jók foglalják el helyüket, és az embert bevezetik a mennybe, avagy a mennyei paradicsomba, amelyekről a következő fejezetben lesz szó.

AC 64. Itt most az Ige belső értelméről van szó, annak legsajátosabb életéről, amely egyáltalán nem látszik a betű szerinti jelentésből. De oly sok titka van, hogy kötetek sem lennének elegendők kifejteni azokat. Itt csak igen kevés van elmondva és olyanok, amelyek megerősítik, hogy itt az újjászületésről van szó, és hogy ez a külső embertől halad a belsőhöz. Így fogják fel az angyalok az Igét: Ők egyáltalán nem tudják, hogy mi a betű szerinti értelem, sem, hogy egyetlen szó is közelebbről mit jelent, még kevésbé tudják az országok, városok, folyók, személyek nevét, amelyek olyan gyakran fordulnak elő az Ige történeti és jövendölési részeiben. Csak elképzelésük van a dolgokról, hogy mit jelentenek a szavak és nevek. Ezek alapján tehát, Ádámon keresztül a Paradicsomban a Legősibb Egyházat fogják fel, és nem is magát az Egyházat, hanem a Legősibb Egyház hitét az Úrban. Noé alatt azt az egyházat értik, mely a Legősibb Egyház leszármazottaiból megmaradt, folytatólagosan Ábrahám idejéig. Ábrahámon nem őt értik, aki élt, hanem az üdvözítő hitet, amelyet képviselt, és így tovább. Így a lelki és a mennyei dolgokat teljesen elvonatkoztatják a szótól és a névtől.

AC 65. Bizonyos személyeket a menny első előcsarnokába vittek, amikor olvastam az Igét, és onnan beszélgettek velem. Elmondták, hogy ott a legkisebb szót vagy betűt sem értik, hanem csak a közvetlen belső jelentést, amelyet olyan szépnek mondtak, és olyan sorrendben, valamint olyan hatásosnak, hogy dicsőségnek nevezték.

AC 66. Általában négy fogalmazási stílus van az Igében. Az első: az, amelyik a Legősibb Egyházé volt. Azoknak kifejezésmódja olyan volt, hogy amikor megneveztek földi és világi dolgokat, akkor a lelkiekről és a mennyeiekről gondolkodtak, amelyeket azok képviseltek. Sőt, nemcsak a képviselő dolgok által fejezték ki magukat, hanem mintegy történeti sorrendbe is szerkesztették azokat, hogy azok még élőbbek legyenek, mert ez nekik a leginkább gyönyörűséges volt. Ez a stílus Anna prófétálásával szólva:

_"Ne szóljatok oly kevélyen, oly nagyon kevélyen, szátokból ne jöjjön kérkedő szó_." 1Sám.2:3.

Képviseltetik ez a fajta beszéd Dávidnál:"Rejtett dolgokat szólok a régi időkből". (Zsoltárok könyve78:2-4). A teremtésre, Éden kertjére stb. vonatkozó részleteket Ábrahám idejéig a Legősibb Egyház leszármazottaitól kapta Mózes.

\[2\] Második stílus a történeti, amelyik Mózes könyveiben Ábrámtól és tovább Józsué, a Bírák, Sámuel és a Királyok könyveiben található. Ezekben a könyvekben olyan történelmi tények vannak, amelyek a betű szerinti értelemben jelennek meg, de mégis tartalmaznak mind általánosságban, mind részleteiben egészen más dolgokat a belső értelem szerint, amiről az Úr Isteni Könyörületességéből, a maga rendjében, a következőkben lesz szó. A harmadik stílus a prófétikus, amely akkor született, amikor a legnagyobb hódolat volt a Legősibb Egyházban. Ez a stílus nincs kapcsolatban, bár történeti formájában hasonló az ősi stílushoz. Szétszórt, így alig érthető, csak ha a belső értelmet tekintjük, ahol a legmélyebb titkok vannak, amelyek követik szépsorrendben és kapcsolódnak a külső, és belső emberhez, az Egyház több állapotához, magához a mennyhez, és az Úrhoz legfőképpen. Negyedik: Dávid Zsoltárainak stílusa, amelyik a prófétikus és a közönséges beszéd között helyezkedik el. Ott Dávid, mint királyi személy által a belső jelentésben az Úrról van szó.

AC 2. FEJEZET

AC 67. Mivel az Úr Isteni Könyörületességéből tudtomra adatott az Ige belső jelentése, és az abban foglalt legtitkosabb dolgok, amelyek soha azelőtt nem jutottak senki tudomására, és nem is juthatnak, csak ha valamiképpen megismerték a másik életet. (Ugyanis a legtöbb dolog, ami az Ige belső értelmében van, ezekre vonatkozik, ezeket írja le, és ezeket foglalja magába). Megengedtetett nekem, hogy közzétegyem azt, amiket most néhány éven keresztül a lelkeknek és angyaloknak társaságában láttam és hallottam.

AC 68. Biztos vagyok benne, hogy többen azt fogják mondani, hogy soha senki nem beszélhet a lelkekkel és az angyalokkal, amíg testben él, és sokan azt, hogy ez fantázia. Mások, hogy azért mondok ilyen dolgokat, hogy előnyt szerezzek, egyebek pedig más ellenvetéseket tesznek, de ezekkel egyáltalán nem törődöm, mert láttam, hallottam, éreztem.

AC 69. Az embert úgy teremtette az Úr, hogy amíg testben él, képes legyen a lelkekkel és az angyalokkal beszélni, amint ez a legrégibb időkben is történt, a léleknek a test ruhája. De az idő folyamán az emberek úgy elmerültek a testi és világi dolgokban, hogy szinte semmi mással nem törődtek, ezért az út bezárult. Ám amikor először valóban eltávolíttatnak a testi dolgok, amelyekbe belemerültek, megnyílik újra az út, és a lelkek között lesz és velük közösségben él.

AC 70. Mivel megengedték nekem, hogy feltárjam azt, amit néhány éven keresztül hallottam és láttam, itt először is elmondom, hogy mi módon áll a dolog az emberrel, mialatt feltámasztják, avagy hogyan lép be az ember a testi életből az örök életbe. Azért, hogy tudhassam, hogy az ember él a halál után, megadatott, hogy beszélgessek és társaságában legyek többeknek, akik ismerőseim voltak azok testi életében, és nem csak egy napon és héten, hanem hónapokon és majdnem egy éven keresztül is, beszélgettem, és társalogtam velük, mint ezen a világon. Ezek fölöttébb csodálkoztak, hogy míg a testben éltek, másokhoz és többekhez hasonlóan, olyan hitetlenségben voltak, hogy úgy vélték, hogy nem fognak élni a halál után, pedig alig múlik el egy nap a test halála után, mielőtt a másik életben vannak, mert ez az élet folytatása.

AC 71. De mivel ezek a dolgok szétszórtak és összefüggéstelenek lennének, ha behelyeznénk az Ige szövegeibe, megengedtetett az Úr Isteni Könyörületességéből, hogy azokat sorban összekapcsoljuk, mindegyik fejezettel az elejétől a végéig, többek között azokkal, melyeket egyébként bemutatunk.

AC 72. Megengedték nekem, hogy elmondjam ennek a fejezetnek végén, hogyan támasztják fel az embert a halálból, és lép be az örök életbe.

GENEZIS 2:1-17

_1\. És elvégezteték az ég és a föld, és azoknak minden serege._

_2\. Mikor pedig elvégezé Isten hetednapon az ő munkáját, a melyet alkotott vala, megszűnék a hetedik napon minden munkájától, a melyet alkotott vala._

_3\. És megáldá Isten a hetedik napot, és megszentelé azt; mivelhogy azon szűnt vala meg minden munkájától, melyet teremtve szerzett vala Isten._

_4\. Ez az égnek és a földnek eredete, a mikor teremtettek. Mikor az Úr Isten a földet és az eget teremté,_

_5\. Még semmiféle mezei növény sem vala a földön, s még semmiféle mezei fű sem hajtott ki, mert az Úr Isten még nem bocsátott vala esőt a földre; és ember sem vala, ki a földet mívelje;_

_6\. Azonban pára szállott vala fel a földről, és megnedvesíté a föld egész színét._

_7\. És formálta vala az Úr Isten az embert a földnek porából, és lehellett vala az ő orrába életnek lehelletét. Így lőn az ember élő lélekké._

_8\. És ültete az Úr Isten egy kertet Édenben, napkelet felől, és abba helyezteté az embert, a kit formált vala._

_9\. És nevele az Úr Isten a földből mindenféle fát, tekintetre kedvest és eledelre jót, az élet fáját is, a kertnek közepette, és a jó és gonosz tudásának fáját._

_10\. Folyóvíz jő vala pedig ki Édenből a kert megöntözésére; és onnét elágazik és négy főágra szakad vala._

_11\. Az elsőnek neve Pison, ez az, a mely megkerüli Havilah egész földét, a hol az arany terem._

_12\. És annak a földnek aranya igen jó; ott van a Bdelliom és az Onix-kő._

_13\. A második folyóvíz neve pedig Gihon; ez az, a mely megkerüli az egész Khús földét._

_14\. És a harmadik folyóvíz neve Hiddekel; ez az, a mely Assiria hosszában foly. A negyedik folyóvíz pedig az Eufrátes._

_15\. És vevé az Úr Isten az embert, és helyezteté őt az Éden kertjébe, hogy mívelje és őrizze azt._

_16\. És parancsola az Úr Isten az embernek, mondván: A kert minden fájáról bátran egyél._

_17 .De a jó és gonosz tudásának fájáról, arról ne egyél; mert a mely napon ejéndel arról, bizony meghalsz._

TARTALOM.

AC 73. Az ember, amikor a halálból feltámad, lelkivé lesz, lelkiből mennyeivé válik, erről van most szó. (1.vers).

AC 74. A mennyei ember a "hetedik nap", amelyen az Úr megpihen. (2, 3. vers).

AC 75. A tudását és ésszerűségét a "zöld ág és fű a földből kijövő párával" írják le. (5, 6.vers).

AC 76. Az életét pedig az "élő lélek lélegzésével" . (7.vers)

AC 77. Azután értelmét az "Éden kertjében keletre" kifejezéssel írják le, ahol a “tekintetre kedves” fák az igazság érzékelései, “és eledelre jó" fák a jó érzékelései. Az "élet fáján" értik a szeretetet, a "tudás fáján" pedig a hitet. (8, 9.vers).

AC 78. A "kerten keresztül folyó víz" a bölcsességet jelenti, ahonnan négy folyó ered. Ezek közül az első a jó és az igaz. A második a jó és igaz, avagy a szeretet, és a hit minden dolgának megismerése (cognitio), amelyek a belső ember tulajdonságai. A harmadik az ésszerűség. A negyedik az emlékezet-tudás (scientia), amely a külső emberé. Minden a bölcsességből, ez pedig a szeretetből és az Úrban való hitből ered. (10-14.vers).

AC 79. A mennyei ember ilyen kert, de mivel ez az Úré, ezért az Úr megengedi az embernek, hogy mindezen dolgokat élvezze, de ne birtokolja, mintha a sajátja lenne. 15. vers)

AC 80. Megengedték neki, hogy megszerezze a jó és igaz ismeretét az Úrtól eredő minden érzékelés eszközével, de nem teheti önmagától és a világból, sem a hit titkának az ész és emlékezet-tudás (sensualia et scientifica) dolgainak eszközei által való keresésből, mely a mennyei természet halálát okozhatná. (16, 17.vers.)

BELSŐ TARTALOM

AC 81. Ez a fejezet a mennyei emberrel foglalkozik, az elõzõ a lelkivel foglalkozott, amely a holtból keletkezett. De mivel ma nem tudják, hogy mi a mennyei ember, és alig valamit arról, hogy mi a lelki, sem pedig, hogy mi a halott, ezért megengedték nekem, hogy röviden ismertessem mindegyik természetét, hogy ismertté legyen a különbség. Először: egy halott ember nem ismer más igazat, és jót, csak ami testi és világi, és ezt is tiszteli. A lelki ember ismeri a lelki és a mennyei igazat és jót, de a hit elvei alapján, hasonlóképpen cselekszik is, de nem szeretetből. A mennyei ember hiszi és felfogja a lelki és mennyei igazat és jót, és nem ismer el más hitet, csak azt, ami a szeretetből származik, és ebből is cselekszik.

\[2\] Másodszor: A vég, mely befolyásolja a halott embert, csak a testi és a világi életére van tekintettel, és nem tudja mi az örök élet, és kicsoda az Úr, vagy ha tudná is, nem hiszi. A vég, mely befolyásolja a lelki embert, az örök életre van tekintettel, és így az Úrra. A vég, mely befolyásolja a mennyei embert, az Úrra van tekintettel, s így az Ő királyságára és az örök életre.

\[3\] Harmadszor: A halott ember, amíg a küzdelemben van, majdnem mindig enged, és amikor nem áll harcban, úrrá lesz rajta a gonosz és a hamis, és szolga lesz. A bilincsei külsődlegesek, mint a törvénytől való félelem, az életnek, a vagyonnal, a haszonnak és a jó hírnek elvesztése, melyeket értékel. A lelki ember harcban áll, de mindig győz. A kötelékek, amelyek visszatartják, belsők, és ezt a lelkiismeret bilincseinek hívják. A mennyei ember (már) nincs a küzdelemben, és ha gonosz és hamis dolgok támadnak ellene, azokat megveti, ezért nevezik győztesnek. Nincs semmilyen kötelék, amely láthatóan akadályozná őt, hanem szabad. Az ő kötelékei, amelyek nem láthatók, a jónak és az igaznak megismerései.

AC 82. 1. vers. "_És elvégezteték az ég és a föld, és azoknak minden serege_".

Ezek alatt azt értjük, hogy az ember most lelkivé lett, oly mértékben, mint a "hatodik nap". Az "ég" a belső embere, a "föld" a külső embere, "ezeknek serege" a szeretet, a hit, és ezeknek megismerése, amelyeket előbb a "nagy világító test és a csillagok" jelentettek. Hogy a belső embert mondják “égnek”, és a külsőt "földnek", nyilvánvaló az Igének fejezeteiből, melyeket az előző részben már idéztünk. Ezekhez hozzátehetjük az Ézsaiásnál megírtakat:

"_Drágábbá teszem az embert a színaranynál, és a férfit Ofír kincsaranyánál. Ezért az egeket megrendítem, és megindul helyéről a föld_". (Ésaiás 13:12, 13).

"_Hogy elfeledkeztél az Úrról, Teremtődről, aki az eget kiterjeszté és a földet megalapítá... És adtam beszédeket a te szádba, és kezem árnyékába (rejtettelek téged), hogy (újonnan) plántáljam az egeket és megalapítsam a földet."_ (Ésaiás51:13, 16.

amelyből nyilvánvaló, hogy az “ég” és a “föld”az emberről szól. Bár elsődlegesen a Legősibb Egyházra hivatkoznak, mégis az Ige belső tartalma ilyen természetű, hogy bármit mondanak az egyházról, azt el lehet mondani az egyház minden egyes tagjáról is. Akik, ha nem lennének egy Egyház, nem is lehetnének az Egyház tagjai, mint ahogy aki nem az Úr temploma, nem lehet az, amit a "templom" jelent, vagyis Egyház és menny. Ezért a Legősibb Egyházat hívják " embernek ", egyes számban.

AC 83. “Az ég és a föld, és azoknak minden seregéről” azt mondják, hogy "elvégeztetett", amikor az ember a “hatodik nap” lett, és a hit és a szeretet eggyé lett. Mikor ez történik, a szeretet , és nem a hit, más szóval a mennyei elve, és nem a szellemi kezd elvvé lenni, és így mennyei emberré lesz.

AC 84. 2, 3. vers "_Mikor pedig elvégzé Isten hetednapon az Ő munkáját, amelyet alkotott vala, megszűnék a hetedik napon, minden munkájától, amelyet alkotott vala. És megáldá Isten a hetedik napot, és megszentelé azt, mivel azon szűnt meg vala minden munkájától, amelyet teremtve szerzett Isten."_

A mennyei ember a "hetedik nap", és mivel hat napon át formálta az Úr azt mondjuk, hogy az "Ő munkája", és mivel akkor megszűnik a küzdelem, az Úr azt mondja “megpihent minden munkájától". Ezért a hetedik napot megszentelte és "szombatnak" nevezte, a zsidó szó jelentése “pihenés”. Így az ember megteremtetett, megformáltatott és elkészíttetett. Ezek a dolgok teljesen nyilvánvalók a szavakból.

AC 85. Azzal, hogy a mennyei ember a "hetedik nap", és a hetedik napot megszentelték és "szombatnak" nevezték, a titkok még nem tárultak fel. Senki sem ismeri a mennyei ember természetét, néhányan a lelki (szellemi) emberét, akiket tudatlanságuk következtében ugyanazzá tették, mint a mennyei embert, a nagy különbség ellenére, ami közöttük van, amint ez látható a 81. pontban. Ami a hetedik napot illeti, hogy a mennyei ember a "hetedik nap", vagy szombat, nyilvánvaló abból a tényből, hogy Maga az Úr a szombat, ezért is mondja:

_" Az Ember Fia ura a szombatnak_" (Márk 2:8).

Mely szavak azt jelentik, hogy az Úr maga az Ember, és maga a Szombat. Az Ő országát a mennyben és a földön Szombatnak, vagy az örök békének és nyugalomnak hívják.

\[2\] A Legősibb Egyház, amelyikről itt szó van, az Úr szombatja volt mindenekelőtt, amit az felváltott. Az Úr minden következő legbelső egyháza szintén szombat; így van minden újjászülető emberrel is midőn mennyeivé válik, mert Isten hasonmása lesz. A harc, vagy munka 6 napja előzi ezt meg. Ezeket a dolgokat képviselték a Zsidó Egyházban a munka napjai, és a hetedik nap, amely a szombat volt. Ugyanis ebben az egyházban semmi sem volt szabályozva, ami nem képviselte az Urat és az Ő országát. Hasonlót képviselt a frigyláda, amikor előre haladt, és amikor megpihent. A pusztában való vándorlása a harcot és kísértést képviselte, a pihenés a béke állapotát, ezért mikor ezt kifejtette, azt mondta Mózes:

_"Kelj fel Uram és széledjenek szét a te ellenségeid, és fussanak el előled a te gyűlölőid." Mikor pedig megáll, ezt mondja: Fordulj vissza Uram, Izráelnek tízezerszer való ezreihez."_ (Mózes IV. könyve 10:35, 36).

A frigyládáról azt mondják, hogy "leszáll az Úr hegyéről, hogy nékik a nyugalmat megkeresse” (Mózes IV. könyve 10:33).

\[3\] A mennyei ember nyugodalma a szombat által íratik le Ézsaiásnál:

"_Ha megtartóztatod szombaton lábadat, és nem űzöd kedvtelésedet szent napomon, és a szombatot gyönyörűségesnek hívod, az Úr szent és dicsőséges napjának, és megszenteled azt, dolgaidat nem tévén, foglalkozást sem találván, (hamis) beszédet sem szólván: Akkor gyönyörűséged lesz az Úrban, és én hordozlak a föld magaslatain, és azt mívelem, hogy Jákóbnak, atyádnak örökségével élj_.” (Ésaiás 58:13, 14).

A mennyei ember olyan, hogy nem saját kívánságából cselekszik, hanem az Úr jó tetszése szerint, mert ez az ő “kedvtelése”. Így élvezi a belső békét és boldogságot, -amit itt a "felemeltetik a föld kiválóságai fölé" fejez ki - , és egyúttal a külső nyugalmat és örömet, amelyet a "Jákób örökségével tápláltatik" fejez ki.

AC 86. Amikor a lelki ember, aki a "6. nappá" lett, elkezd mennyeivé lenni, mely állapottal itt foglalkozunk, a "szombat estéje", amelyet a Zsidó Egyházban a szombat szentségének estétől való megtartása képviselt. A mennyei ember a "reggel", akiről jelenleg beszélünk.

AC 87. A másik ok, amiért a mennyei ember a “szombat”, vagy “nyugalom” az, hogy megszűnik a harc, amikor az ember mennyeivé lesz. Visszavonulnak a gonosz szellemek és közelednek a jók, továbbá a mennyei angyalok. Amikor az utóbbiak jelen vannak, a gonosz lelkek nem maradhatnak, hanem távolra elmenekülnek. És mivel nem maga az ember harcol, hanem egyedül az Úr az emberért, ezért mondják, hogy az Úr “megpihent”.

AC 88. Amikor a lelki ember mennyeivé lesz, "Isten munkájának " (művének) hívják, mivel egyedül az Úr harcolt érte, és teremtette, alkotta és készítette őt. Ezért mondják itt, hogy "elvégezte Isten a hetedik napon az Ő munkáját", és kétszer, hogy "megnyugodott minden munkájától". A prófétáknál gyakran nevezik az embert "Isten keze és ujjai munkájának", ahogy Ézsaiásnál, ahol az újjászületésről van szó:

"_Így szól az Úr, Izráel szentje, és teremtője (formálója): Kérdezzétek meg a jövendőt tőlem, fiaimat és kezeim munkáját csak bízzátok reám! Én készítettem a földet, és az embert rajta én teremtém, én terjesztém ki kezeimmel az egeket és minden seregüket én állatám elő,... Mert így szól az Úr, aki az egeket teremtette, Ő az Isten, aki formálta a földet, és elkészíté azt, és megerősíté, nem hiába teremté azt, hanem lakásul alkotám; Én az Úr, és nincs rajtam kívül más Isten."_ (Ésaiás 45: 11, 12, 18, 21).

Innen nyilvánvaló, hogy az új teremtés, vagy újjászületés egyedül az Úr munkája. A kifejezéseket: “teremteni”, “formálni” és “készíteni” teljesen megkülönböztetően alkalmazzák, mint a fenti fejezetben "mennyek teremtője, a föld formálója, és ezek készítője", mind máshol a prófétáknál, mint:

"Minden, ami az én nevemről neveztetik, akit dicsőségemre teremtettem, akit alkottam és készítettem!" (Ésaiás 43:7).

Hasonlóan a Genezis előző és jelen fejezeteiben is; miként itt is: "megnyugovék minden munkájától, amit teremtett Isten készítve". Belső értelemben ez a használat mindig megkülönböztetett fogalom; ugyanez a helyzet, ahol az Urat “Teremtőnek”, vagy “Alkotónak”, vagy “Készítőnek” nevezik.

AC 89. 4. vers. "_Ez az égnek és a földnek eredete, amikor teremtettek. Mikor az Úr Isten a földet és az eget teremtette."_ "Ég és föld eredete” a mennyei ember alkotását jelenti. Hogy ezzel az alkotással foglalkoznak, nyilvánvaló azokból a részletekből is, amelyek következnek, hogy "semmi fű nem hajtott még", hogy "egy ember sem művelte még a földet, továbbá, "formálta Jehova Isten az embert", valamint "minden barmot és a menny madarait", annak ellenére, hogy ezek formálásáról az előző fejezetben volt szó. Itt most a másik emberrel foglalkoznak. Ez még inkább nyilvánvaló a tényből, hogy most először hívják az Urat "Jehova Istennek". Az előzőekben, ahol a lelki emberről volt szó, egyszerűen "Istennek" hívták, továbbá, hogy most "talajt és termőföldet (humus et ager)" említenek, míg az előzőekben csak "földet". Ebben a versben először az eget említik a föld előtt, és csak késõbb a földet az ég előtt. Ennek oka, hogy a "föld" a külső embert jelenti, és az "ég" a belsőt, a szellemi emberben az újjáalakulás a “földtől” kezdődik, avagy a külső embertől, míg a mennyei emberben, akivel itt foglalkoznak, a belső embertől, vagyis az égtől kezdődik.

AC 90. 5, 6. vers. "_Még semmiféle mezei növény sem volt a földön, s még semmiféle mezei fű sem hajtott ki, mert az Úr Isten még nem bocsátott esőt a földre, és ember sem volt, aki a földet művelje. Azonban pára szállott fel a földről, és megnedvesíté a föld egész színét_".

A "mezei növény" és "mezei fű" jelent általában mindent, amit a külső embere hoz létre. A "föld" a külső ember, amíg lelki marad, "talaj ", és "szántóföld" is, mikor mennyeivé lesz. Az "eső" amelyet rögtön utána "párának" hívnak, a béke nyugalma, mikor a harc megszűnik.

AC 91. De amiket ezek a dolgok magukban foglalnak valószínű nem elfogadhatók, csak ha ismerjük az ember állapotát, amíg lelkiből mennyeivé lesz, ugyanis ezek mélyen rejtettek. Amikor az ember lelki, a külső ember nem hajlandó engedelmességet tanúsítani, és a belsőt szolgálni, ezért van a harc. És amikor mennyeivé lesz, akkor a külső ember engedelmeskedni kezd és szolgálni a belsőnek, ezért a harc megszűnik, és nyugalom lesz (87. pontban). Ezt a nyugalmat jelenti az "eső" és a "pára", ugyanis olyan, mint a pára, mellyel a belső megöntözi és megáztatja a külső embert. Ez a nyugalom, amely a béke terméke, azt eredményezi, amit "mezei növénynek" és "mezei fűnek" neveznek, amely különösen az ésszerűség és az emlékezet (rationalia et scientifica) a mennyei-lelkiből eredően.

AC 92. Hogy milyen a külső ember békességének nyugalma, a harc, vagy a vágyak és hamisságok nyughatatlanságának megszűntekor, csak az tudhatja, aki megismeri a békesség állapotát. Ez az állapot annyira gyönyörűséges, hogy meghalad minden elképzelhető örömöt: nemcsak a harc szűnik meg, hanem az élet a belső békességből jön, így olyan hatással van a külső emberre, hogy le sem írható. A hit igazsága és a szeretet jósága akkor születik, mikor a békesség örömeiből ered az élet.

AC 93. A mennyei ember állapotát, amit megajándékoztak a békesség nyugalmával, az eső által felfrissítve-, és megszabadítottak a gonoszság és hamisság szolgaságából, így írja le az Úr Ezékiel által:

"_És szerzek velük békesség frigyét, és megszüntetem a gonosz vadakat a földről, hogy bátorságban lakhassanak a pusztában és alhassanak az erdőkben. És adok reájuk és az én magaslatom környékére áldást, és bocsátom az esőt idejében, áldott esők lesznek. A mező fája megadja gyümölcsét, és a föld megadja termését, és lesznek földjükön bátorságosan, és megtudják, hogy én vagyok az Úr, amikor eltöröm jármuk keresztfáit, és kimentem őket azok kezéből, akik őket szolgáltatják... Ti pedig az én juhaim, legelőim nyája vagytok: emberek vagytok, én pedig Istenetek_" (Ezékiel 34: 25-17, 31).

és így lesz a “harmadik napon”, ami ugyanazt jelenti az Igében, mint a “hetedik”, ahogy Hóseásnál kijelentik:

"_Megelevenít minket két nap múlva, a harmadik napon feltámaszt minket, hogy éljünk az ő színe előtt. Ismerjük hát el, törekedjünk megismerni az Urat. Az Ő eljövetele bizonyos, mint a hajnal, és eljő hozzánk, mint az eső, mint a késői eső, amely megáztatja a földet."_ (Hóseás 6: 2, 3)

Ezt az állapotot hasonlítja a “föld terméséhez”, Ezékielnél, amikor az Ősi Egyházról szól:

_".. mint a mezei füvet, és megszaporodál és fölneveledél, és jutál nagy szépségre_." (Ezékiel 16:7)

továbbá

_"plántálásom vesszőszála ők, Jehova Isten kezei munkája_" (Ésaiás 60:21)

AC 94. 7. vers. _"És formálta vala az Úr Isten az embert a földnek porából, és lehelett az_ _orrába életnek leheletét. Így lőn az ember élő lélekké_." "Formálta az embert a föld porából" az ember külsőjét jelenti, aki korábban nem volt ember, ahogy az 5. versben mondják, hogy “nem volt ember, aki a földet művelje. "Lehelt az orrába életnek leheletét", az, hogy a hit és a szeretet életét adta neki, "lett az ember élő lélekké" jelenti, hogy a külső ember is élővé lett.

AC 95. Itt a külső ember életével foglalkoznak, a két előző versben az ő hitének vagy megértésének életével, ebben a versben pedig a szeretetének, vagy akaratának életével. Ez ideig a külső ember nem volt hajlandó engedelmeskedni és szolgálni a belsőnek, hanem folyamatosan harcolt vele, ezért a külső nem volt “ember”. Most pedig, amikor mennyeivé lesz, a külső kezd engedelmességet tanúsítani és szolgálni a belsőnek, és így “emberré” válik, a hit élete és a szeretet élete által. A hit élete előkészíti őt, a szeretet élete pedig elvégzi, hogy emberré legyen.

AC 96. Azzal a mondással, hogy az “Úr Isten az orrába lehelt", ez a helyzet: Régen és az Igében az "orr" alatt bármit értettek, ami az illat következtében kellemes volt és ez érzékelést jelent. Ezért gyakran írták az Úrról, hogy a “nyugalom illatát érezte” a tűzáldozatokból, és azokból a dolgokból, amelyek Őt és az Ő királyságát képviselték; és mivel az Ő számára legkedvesebb a szeretet és a hit, azt mondják, hogy az "élet leheletét lehelte az orrába". Ebből nevezik az Úr vagy Jehova felkentjét az "orr leheletének” (Jeremiás Siralmai 4:20). És az Úr maga ugyan ezt jelezte, amikor rálehelt a tanítványokra.

_"Rájuk lehelt, és mondta: Vegyetek Szent Lelket_" (János 20:22)

AC 97. Az ok, amiért az életet “belelehelésként” és “leheletként” írják le, az is, hogy a Legősibb Egyház emberei érzékelték a szeretet és a hit állapotát a lélegzés állapota által, amely állapot fokozatosan megváltozott az utódokban. Erről a lélegzésről még semmi sem mondható, mert ma teljesen ismeretlen. A legrégebbiek ezt jól ismerték, és azok is, akik a másik életben vannak, de senki ezen a földön; ezért a szellemet, vagy életet a “szélhez” hasonlították. Az Úr is, amikor az ember újjászületéséről beszél, Jánosnál:

"_A Lélek (vagy szél) fúj, ahová akar, és annak zúgását hallod, de nem tudod, honnan jő és hová megy; így van mindenki, aki lélektől született_. (János 3:8)

Dávidnál hasonlóképpen:

_"Az Úr szavára lettek az egek, és szájának leheletére minden seregük_" (Zsoltárok könyve 33:6)

és ugyanott:

_"Elveszed a lelküket, kimúlnak és porrá lesznek újra. Kibocsátod a te lelkedet, megújulnak (teremtődnek), és újjá teszed a földnek színét."_ (Zsoltárok könyve 104: 29, 30)

Hogy a "lélegzést" (spiraculum) a hit és a szeretet életeként használják, megállapítható Jóbnál:

_"Pedig a lélek az az emberben és a mindenható lehelése, ami értelmet ad neki_".(Jób 32:8)

és ugyanott:

_"Az Isten lelke teremtett engem, és a Mindenhatónak lehelete adott nékem életet_".(Jób 33:4)

AC 98. 8. vers. "É_s ültetett az Úr Isten egy kertet Édenben, napkelet felől, és abba helyezteté az embert, akit formált."_ A "kert" az értelmességet jelenti, az "Éden" a szeretetet; a "kelet" az Urat; így tehát az "Éden kertjében keletre" a mennyei ember értelmességét jelenti, amely a szeretet által az Úrtól áramlik be.

AC 99. Az élet, vagy az élet rendje a szellemi emberrel olyan, hogy bár az Úrtól befolyik a hit által a megértés, az ok és az emlékezet (in ejus intellectualia, rationalia, et scientifica) dolgaiba, mégis az ő külső embere harcol a belsővel. Úgy tűnik, mintha az értelmesség nem az Úrtól folyna be, hanem önmagától, az emlékezet és az ésszerűség dolgai (per scientifica et rationalia) által. De a mennyei ember élete vagy életének rendje az, hogy az Úr befolyik a szeretet és a szeretet hite által a megértés, az ok és az emlékezet (in ejus intellectualia, rationalia et scientifica) dolgaiba, és nincs harc, felfogja, hogy ez igazán így van. Így a rendet, ami a lelki embernél még fordított, úgy írják le, mint amit a mennyei embernél helyreállítottak, és ezt a rendet, vagy embert nevezik "Édenben keletre lévő kertnek". "Ültetett az Úr Isten kertet Édenben keletre" legmagasabb értelemben magát az Urat jelenti. Legbelsőbb értelemben, ami szintén egyetemes értelem, az Úr királysága, és a menny, ahova az embert akkor helyezik, amikor mennyeivé lesz. Az ő helyzete akkor az, hogy az angyalokkal lesz a mennyben, mint azok közül egy. Az ember ugyanis úgy teremtetett, hogy amikor a földön él, egyszersmind a mennyben is élhet. Ebben az állapotban minden gondolata és gondolatainak elképzelése, sőt szavai és tettei olyan nyíltak, az Úrtól vannak, mindazt tartalmazzák, ami mennyei és lelki. Minden emberben benne van az Úr élete, mely elősegíti, hogy elfogadással bírjon.

AC 100. Hogy a "kert" értelmességet jelent, és "Éden" szeretetet, kitűnik Ézsaiásnál is:

"_Megvigasztalja az Úr Siont, megvigasztalja minden romjait, és pusztáját olyanná teszi, mint az Éden, és kietlenjét olyanná, mint az Úrnak kertje, öröm és vígasság találtatik abban, hálaadás és dicséret szava."_ (Ésaiás 51:3)

Ebben a fejezetben a "puszta”, az “öröm” és “hálaadás " a mennyei hit dolgainak kifejezői, vagy a szeretethez kapcsolódó dolgokat; de a "kietlen”, “vígasság”, és a “dicséret szava" a hit lelki dolgait, ami a megértés dolgaihoz tartozik. Az előbbi Édenhez kapcsolódik, az utóbbi a kerthez. Ennél a prófétánál két kifejezés fordul elő állandóan ugyanarra a dolgora vonatkozóan, amelyekből az egyik mennyeit jelent, a másik szellemit. Továbbá, hogy mit jelent az Éden kert látható a következő 10. versben.

AC 101. Hogy az Úr a "Kelet", az Igéből is kitűnik, miként Ezékielnél:

"_És vitt engem a kapuhoz, ahhoz a kapuhoz, amely napkelet felé néz. És íme, Izráel Istenének dicsősége jő napkelet felől és zúgása, mint nagy víz zúgása, és a föld világos volt az ő dicsőségétől."_ (Ezékiel 43:1, 2)

Mivel az Úr a "Kelet", ezért szent szokás érvényesült a képviselő Zsidó Egyházban, a templom épülete előtt, keletre fordultak, amikor imádkoztak.

AC 102. 9. vers. "_És nevele az Úr Isten a földből mindenféle fát, tekintetre kedvest, és eledelre jót, az élet fáját is a kert közepén, és a jó és gonosz tudásának fáját_." A "fa" a megismerést; "tekintetre kedves fa" az igazság megismerését; az "eledelre jó fa" a jó megismerését; az "Élet Fája" a szeretetet és az ebből eredő hitet; a "jó és gonosz tudásának fája" hitet jelent, amely az érzékiből vagy az emlékezet-tudásból eredőt jelenti.

AC 103. Az ok, hogy a "fák" itt megismerést jelentenek, az, hogy itt a mennyei emberről van szó; de mást jelent, amikor a lelki emberről; ugyanis amilyen az alany , olyan az állítmány.

AC 104. De hogy mi az elfogadás, az manapság ismeretlen. Ez bizonyos belső értelem (sensatio), amely egyedül az Úrtól származik, vajon egy dolog igaz és jó-e. A Legősibb Egyházban ez jól ismert volt. Ez az elfogadás olyan tökéletes az angyaloknál, hogy ők biztosak benne és tudják azt, hogy mi az igaz és jó, mi az, ami az Úrtól származik, és mi az, ami önmaguktól. Milyen bárkinek a tulajdonsága, aki hozzájuk jön, csupán a közeledésükből, vagy egyetlen elképzelésükből meg tudják állapítani. A lelki embernek nincs elfogadása, csak lelkiismerete. A halott embernek nincs lelkiismerete, és nagyon sokan nem tudják mi a lelkiismeret, még kevésbé mi az elfogadás.

AC 105. Az "élet fája" a szeretet és az ebből való hit; a "kert közepén" a belső ember akarata. Az elsődleges, amit az Úr az embernél és az angyalnál birtokol, az akarat, amelyet az Igében "szív"-nek neveznek. Mivel önmagától senki nem tud jót cselekedni, az akarat vagy szív nem az emberé, noha azt az emberének mondják, a vágyak, amelyeket akaratnak nevez az emberé. Mivel az akarat a “kert közepe”, ahová az élet fáját helyezték, és az akarat nem az emberé, csak a vágyak, ezért az "élet fája" az Úr Könyörületessége, amiből minden szeretet és hit ered, következésképpen minden élet is.

AC 106. De arról, hogy milyen a kert fájának természete, avagy a megismerés, mi az élet fája, avagy a szeretet és a belőle származó hit, mi a “tudás fája”, vagy érzékiből és az emlékezet-tudásból származó hit, a következőkben megmutatjuk.

AC 107. 10. vers. "_Folyóvíz jő pedig ki Édenből a kert megöntözésére, és onnét elágazik és négy fő ágra szakad."_ “Folyók Édenből" a szeretetből eredő bölcsességet jelenti, az "Éden" a szeretetet; a "kert megöntözése" az értelmesség adományozása; a "négy fő ágra szakadás" az értelmesség leírása, a négy folyó által, miként a következőkben.

AC 108. A legősibb emberek, amikor az embert kerthez hasonlították, a bölcsességet és a bölcsességhez tartozó dolgokat a folyókhoz hasonlították, és nem csak hasonlították, hanem annak is nevezték, ugyanis az ő beszédük ilyen volt. Ezen kívül hasonlóképpen a Próféták is ahhoz hasonlították, és nevezték néhol, miként Ézsaiásnál:

_"... feltámad a sötétségben világosságod, és homályosságod olyan lesz, mint a dél, ... olyan leszel, mint a megöntözött kert, és mint a vízforrás, amelynek vize el nem fogy"_ (Ésaiás 58:10, 11)

ahol azokkal foglalkoznak, akik befogadják a hitet és a szeretetet. Továbbá az újjászületésről beszélve:

"_Mint kiterjesztett völgyek, mint kertek a folyóvíz mellett; mint az Úr plántálta áloék, mint cédrusfák a vizek mellett."_ (Mózes IV. könyve 24:6)

Jeremiásnál:

"_Áldott az a férfi, aki az Úrban bízik... olyanná lesz, mint a víz mellé ültetett fa, amely a folyó felé bocsátja a gyökereit."_ (Jeremiás 17:7, 8)

Ezékielnél nem hasonlítják az újjászületést a kerthez és a fához, hanem azt mondja,:

"_Víz nevelte naggyá, a mélység vizei tették magassá, folyóikkal körüljárták ültetése földjét, és folyásaikat bocsáták a mező minden fáihoz. És széppé lőn magasságával, hosszan kiterjedt_ _ágaival, mert gyökere sok víz felé nyúlik. A cédrusok el nem takarák őt az Isten kertjében, a ciprusok nem voltak hasonlók ágaihoz, és a platánoknak nem voltak olyan gallyai, mint néki. Isten kertjében egy fa sem volt hasonló hozzá az ő szépségében. Széppé tevém őt az ő sok ágaival, úgy, hogy irigykedett rá Éden minden fája az Isten kertjében."_ (Ezékiel 31:4, 7-9)

Ezekből a fejezetekből nyilvánvaló, hogy amikor a legősibb embereket, vagy az emberben lévő dolgokat a “kerthez” hasonlították, hozzátették a vizet és a folyót, amit azok öntöztek, és hogy "vizek és folyók" alatt azokat értették, amelyek a növekedést eredményezték.

AC 109. Noha a bölcsesség és értelmesség megjelenik az emberben, ezek egyedül az Úréi, ahogy mondtam, világosan megmutatják a hasonló kiábrázolások Ezékielnél:

"_És íme, víz jő ki a ház küszöbe alól napkelet felé, mert a ház eleje kelet felé vala... És monda nékem: Ez a víz a keleti tájékra foly ki, és a lapáczra megyen alá, és a tengerbe megyen be, a tengerbe szakad, és meggyógyul a víz. És lészen, hogy minden élő állat, amely nyüzsög, valahova e folyam bemegyen, élni fog. ... És a folyó mellett, mind a két partján mindenféle ennivaló (gyümölcs) fája nevekedik fel, leveleik (ágaik) nem hervadnak el, és gyümölcseik el nem fogynak, havonként új meg új gyümölcsöt teremnek, mert vizük onnét a szenthelyből foly ki, és gyümölcsük eledelre és leveleik orvosságra valók."_ (Ezékiel 47: 1, 8, 9, 12)

itt az Urat jelenti a "kelet", és "szenthely”, ahonnan a víz és a folyó kifolyik. Hasonlóan Jánosnál:

"_És megmutatá nékem az élet vizének tiszta folyóját, amely ragyogott, mint a kristály, az Istennek és a Báránynak királyiszékéből jövén ki. Az ő utcájának közepén. És a folyóvizen innen és túl életnek fája, amely tizenkét gyümölcsöt terem, minden hónapban meghozván gyümölcsét, és levelei a pogányok gyógyítására valók."_ (Jelenések könyve 22:1, 2)

AC 110. 11, 12. vers. "_Az elsőnek neve Pison, ez az, amely megkerüli Havilah egész földjét, ahol az arany (terem). És annak a földnek aranya igen jó, ott van a Bdelliom és Onix-kő_". "Első folyó, vagy "Pison" jelenti a szeretetből eredő hit értelmességét. "Havilah földje" a értelmet, "arany" a jót; "bdelliom és onix" az igazat. Annak oka, hogy az aranyar kétszer említik, az, hogy a szeretet jóságát és a szeretetből eredő hit jóságát jelenti; és a bdelliom és onix-kő: az egyik jelenti a szeretet igazságát, a másik pedig a szeretetből való hit igazságát . Ilyen a mennyei ember.

AC 111. Nagyon bonyolult dolog leírni ezeket a dolgokat, mivel a belső értelemben vannak, mivel manapság senki sem tudja, mi a szeretetből való hit, mi az ebből eredő bölcsesség és értelem. A külső emberek alig ismernek valamit, csak az emlékezet-tudást (scientia), amit értelmességnek és bölcsességnek és hitnek neveznek. Még azt sem tudják, mi a szeretet, és sokan nem tudják, mi az akarat és a megértés, és hogy ezek egy elmét alkotnak. Mégis mindegyik különböző, sőt a legkülönállóbban van elrendezve, a szeretet és a hit különbözőségei szerint, amelyek számtalanok.

AC 112. Tudni kell továbbá, hogy nincs más bölcsesség, csak ami a szeretetből jön, s így az Úrtól; sem semmi értelmesség, csak a hitből eredő, szintén az Úrtól; semmi más jó, csak a szeretetből, így az Úrtól eredő, és semmi más igazság, csak a hitből, s így az Úrtól való. Amelyek nem a szeretetből és hitből, vagyis nem az Úrtól vannak, azokat is hasonlóképpen nevezik, de azok mocskosak.

AC 113. Semmi sem általánosabb az Igében, mint, hogy a bölcsesség vagy szeretet jóságát az "arany" jelenteti és képviseli. Minden arany, ami a ládában, a templomban, az arany asztalban, a gyertyatartóban, a tálakban, Áron ruházatán van, a bölcsesség és a szeretet jóságát jelenti és képviseli; Így van a Prófétáknál, miként Ezékielnél:

"_Bölcsességeddel és értelmeddel gyűjtöttél magadnak gazdagságot, s gyűjtöttél aranyat és ezüstöt kincses házaidba_" (Ezékiel 18: 4)

ahol egyszerűen azt mondják a bölcsességről és értelmességről, hogy az arany és ezüst, vagy jó és igaz; ugyanis az "ezüst" itt igazságot jelent, miként a ládában és a templomban lévő is. Ézsaiásnál:

"_A tevék sokasága elborít, Midián és Éfa tevecsikói, mind Sebából jönnek, aranyat és tömjént hoznak, és az Úr dicséreteit hirdetik."_ (Ésaiás 60:6)

_“Miként a bölcsek is keletről jöttek Jézushoz, amikor megszületett leborulván tisztességet tőnek néki, imádák őt, és kincseiket kitárván ajándékokat adának néki: aranyat, tömjént és mirhát."_ (Máté 2:1, 11)

ahol az "arany" szintén jót jelent, "tömjén és mirha", ezek, amelyek kedvesek, mivel a szeretetből és hitből valók, s amelyek ezért az "Úr dicsérésének" mondatnak. Így Dávidnál:

_"És éljen ő, és adjanak néki Seba aranyából, imádkozzanak érte szüntelen, és áldják őt minden napon"_ (Zsoltárok könyve 72:15)

AC 114. A hit igazságát az Igében a drágakövek jelentik és képviselik, miként az itélet mellvértjén és Áron efódjának vállán; a mellen arany, jácint (kék), vörös, skarlát díszruha és len” azokat a dolgokat képviselik, amelyek a szeretethez tartoznak; drágakövek azokat, amelyek a szeretetből való hit dolgai. Hasonlóképp két emlékkő volt az efód vállán, amelyek ónixból voltak arany foglalatban. (Mózes II. könyve 28:9-22). A drágakövek ilyen jelentése Ezékielnél is világos, ahol a mennyei kincseket, a bölcsességet és az értelmességet birtokló emberről van szó:

"_Teljes bölcsességgel, tökéletes szépségben. Édenben, Isten kertjében voltál, rakva voltál mindenféle drágakövekkel, karniollal (rubin), topázzal, jáspissal (adamas), tarsiskővel, onix-szal (shoham), berillussal, zafírral (shrysoprasus), gránáttal és smaragddal; és karikáid mesterkézzel és mélyedéseid aranyból készültek ama napon, melyen teremtettél... Feddhetetlen /perfectus/ voltál útaidban attól a naptól fogva, melyen teremtettél."_ (Ezékiel 28: 13,15, 18)

Amely mindenki számára világos kell, hogy legyen, hogy a mennyei és lelki hitet jelentik, nem pedig köveket, mindenki megállapíthatja, sőt, minden egyes kő a hit valamilyen lényegét képviseli.

AC 115. Mikor a Legősibb emberek a “földről” beszéltek, azt értették alatta, amit nekik jelentett, éppen úgy, mint ma azoknak, akiknek az az elképzelésük, hogy a "Kánaán földje" és "Sion hegye" a mennyet jelentik, egyáltalán nem gondolnak bármilyen földre vagy hegyre, amikor ezeket említik, csak azokra a dolgokra, amelyeket jelentenek. Így van itt is a "Havilah földjével" , amit megemlítenek Mózes I. könyvében (25:18) is, ahol azt mondják Izmael fiairól, hogy "lakoztak pedig Havilától fogva Súrig, amely Egyiptom átellenében van, amerre Assíriába mennek". Akik a mennyei fogalom elfogadásában vannak, nem mást értenek ebből, mint az értelmességet, és amik az értelmességből következnek. Ezért a "körülfolyni" - mert a Pison folyó körülfogja Havilah egész földjét - kifejezésen befolyást értenek; azon, hogy az onix kövek, amelyek Áron efódjának vállán aranyfoglalatban voltak, (Mózes II. könyve 28:11) értik, hogy a szeretet jósága befolyik a hit igazságába. Így több más példában is.

AC 116. 13. vers. "_A második folyóvíz neve_ _pedig_ _Gihon, ez az, amely megkerüli az egész_ _Khús földét."_ A "második folyó", amelyet Gihonnak neveznek, jelenti a gondolkodást (cognitio) mindarról, ami a jóhoz és igazhoz vagy a szeretethez és hithez tartozik. "Kús földje" elmét vagy képességeket jelent. Az elmét az akarat és megértés alkotja, amit az első folyóról mondanak hivatkozva az akaratra, itt pedig a megértésre, amik a jó és igaz megismeréseihez (cognitiones) tartoznak.

AC 117. “Kús földje”, vagy Etiópia bővelkedett aranyban is, drágakövekben és fűszerekben, amelyek, ahogy mondtam, jót, igazat és ezekből eredő örömöket jelentik, amilyenek a szeretet és a hit megismerésének örömei. Ez nyilvánvaló az előbb idézett fejezetekből (113. és Ézsaiásnál a 40:6, Máté 2:1,11; Zsoltárok könyve 72:15).

Hasonló dolgokat jelentenek az Igében a “Kús”, vagy “Etiópia”, valamint a “Seba”, nyilvánvaló a Prófétáknál, miként Sofóniásnál, ahol szintén “Kús folyóját” említik:

"_Reggelről reggelre napfényre hozza ítéletét... Akkor változtatom majd a népek ajkát tisztává, hogy mind segítségül hívják az Úr nevét, hogy egy akarattal (humero, karral) szolgálják Őt... Kús folyóvizén túlról hozzák imádóim... ételáldozatot nékem_." (Sofóniás 3:5, 9, 10)

és Dánielnél észak és dél királyáról beszélve:

"_És ura lesz Egyiptom arany- és ezüstkincseinek és minden drágalátos javainak; líbiabeliek és szerecsenek is lesznek az ő kíséretében."_ (Dániel 11:43)

ahol "Egyiptom" jelenti az emlékezet-tudást (scientifica), a "szerecsenek" a gondolkodást (cognitiones).

\[2\] Ezékielnél:

_"Séba és Raema kalmárai a te kalmáraid, mindenféle drága fűszerszámokat és mindenféle drágaköveket és aranyat..._ (Ezékiel 27:22)

amik alatt hasonlóképpen a hit megismerései (cognitiones) értetnek. Dávidnál, ahol az Úrról van szó, következésképpen a mennyei emberről:

"_Virágozzék az ő idejében az igaz, és a béke teljessége, amíg nem lesz hold...Tarsis és a szigetek királyai hozzanak ajándékot, Seba és Szeba királyai adományaikkal járuljanak elé."_ (Zsoltárok könyve 72:7, 10).

Ezek a szavak, egyszerűek a vonatkozó versekkel való kapcsolatuk miatt, a hit mennyei dolgait jelentik. Hasonló dolgokat jelentett "Seba királynéasszonya, aki eljött Salamonhoz, hogy kísértse őt nehéz talányokkal, és hozott neki sok fűszerszámokat, aranyat és drágaköveket." (Királyok I. könyve 10:1-3). Ugyanis az Ige történelmi részei minden dolgot tartalmaznak, hasonlóan a Prófétáknál is, titkokat jelentenek, képviselnek, és foglalnak magukban.

AC 118. 14. vers. _"És a harmadik folyóvíz neve Hidekkel, az az amely Assíria hosszában foly (keletről). A negyedik folyóvíz pedig az Eufrátesz (Phrat)."_ A "Hidekkel folyó" az ész, vagy az ész tisztánlátása. "Asszíria" az ésszerű elme. Hogy "Asszíria hosszában (keletről) folyik" jelenti, hogy az ész tisztánlátása az Úrtól jön a belső emberen keresztül az értelmes elmébe, amely a külső emberé. "Eufrátesz" az emlékezet-tudás, amely az utolsó, vagy végső.

AC 119. Hogy "Asszíria" ésszerű elmét, vagy az ember ésszerűségét jelenti, nyilvánvaló a Prófétáknál, miként Ezékielnél:

"_Ímé Asszúr cédrus volt a Libánonon szép ágakkal és sűrű gallyaival árnyékot tartó, magas növésű, amelynek a felhőkig ért a teteje. Víz nevelte naggyá, a mélység vizei tették magassá, folyóikkal körüljárták ültetése földjét."_ (Ezékiel 31:3, 4).

az ésszerűséget hívják "Libanon cédrusának", "teteje a felhőkig ért" jelenti az emlékezet tudását, mely ebben az állapotban van. Még tisztább ez Ézsaiásnál:

"_Ama napon út lesz Egyiptomból Asszíriába, és Asszíria megy Egyiptomba, és Egyiptom megy Asszíriába, és Egyiptom Asszíriával az (Urat) tiszteli (az Egyiptomiak szolgálnak Asszúrnak). Ama napon Izráel harmadik lesz Egyiptom és Asszíria mellett, áldás a földnek közepette, melyet megáld a Seregeknek Ura, mondván: Áldott népem Egyiptom! és kezem munkája Asszíria és örökségem Izrael_." (Ésaiás 19:23-25).

"Egyiptom” alatt itt és más fejezetekben az emlékezet-tudást értik, "Asszíria" alatt az észt, "Izráel " alatt az értelmességet.

AC 120. “Egyiptom” és az “Eufrátesz” az emlékezet-tudást (scientiae seu scientifica) jelentik, és az ezek ismeretekből jövő érzéki dolgokat. Ez az Igéből nyilvánvaló a Prófétáknál, miként Mikeásnál:

"_Ezt mondja nékem: Hol az Úr a te Istened?... Falaid megépítésének napja! e napon távol lesz a törvény! Azon a napon eljőnek hozzád Asszíriából és Egyiptom városaiból Egyiptomtól a folyamig (Eufrátesz)"_ (Mikeás 7:10-12).

Így beszéltek a próféták az Úr eljöveteléről, aki újjáteremtené az embert, hogy hasonló legyen a mennyei emberhez. Jeremiásnál:

"_Most mi dolgod van néked Egyiptom útjával ? Hogy Nílus vizet igyál ? Vagy mi dolgod néked Assúr útjával ? Hogy a folyam (Eufrátesz) vizét igyad ?"_ (Jeremiás 2:18).

Ahol "Egyiptom" és az "Eufrátesz” hasonlóan az emlékezet-tudást jelenti, “Asszíria” pedig az ebből eredő ésszerűséget. Dávidnál:

"_Egyiptomból szőlőt hozál ki, kiűzéd a pogányokat és azt elültetéd... Sarjait a tengerig ereszté, és hajtásait a folyamig (Eufrátesz)."_ (Zsoltárok könyve 80:9-12).

ahol az "Eufrátesz folyó" jelenti azt, ami érzéki és emlékezeti (sensuali et scientifico). Ahogy az Eufrátesz volt a határa Izráel birodalmának Asszíria felé, úgy az emlékezet tudása a lelki és a mennyei ember értelmének és bölcsességének határa. Ugyanazt jelenti, amit Ábrahámnak mondtak:

"_A te magodnak adom ezt a földet Egyiptom folyóvizétől fogva a nagy folyóig, az Eufrátesz folyóig."_ (Mózes I. könyve 15:18).

Ez a két határ hasonló jelentésű.

121\. Hogy milyen a mennyei rend természete, vagy hogyan fejlődnek az élet dolgai, nyilvánvaló ezekből a folyókból, vagyis az Úrtól, aki a “Kelet”. Tőle a bölcsesség, a bölcs értelmességen keresztül, az értelmes észen keresztül halad, így az ész eszközeivel az emlékezet tudása élővé válik. Ez az élet rendje, és ilyenek a mennyei emberek. Ezért, amikor Izráel vénei képviselték a mennyei embereket "bölcseknek, értelmeseknek és tudósoknak" hívták őket. (Mózes V. könyve 1:13-15). Hasonlóképpen Bésaléelről, aki a ládát szerkesztette, azt mondták, hogy: "És betöltöttem őt Istennek lelkével, bölcsességgel, értelmességgel, és tudománnyal, minden mesterséghez." (Mózes II. könyve 31:3. 35:31. 36:1, 2).

AC 122. 15. vers. "_És vevé az Úr Isten az embert, és helyezteté őt az Éden kertjébe, hogy_ _művelje és őrizze azt."_ "Éden kertje" jelent mindent, ami a mennyei emberé, ahogy leírták. "Művelje és őrizze azt" jelenti, hogy megengedték neki, hogy mindezen dolgokat élvezze, de nem birtokolja, mint a saját tulajdonát, mivel ezek az Úréi.

AC 123. A mennyei ember elismeri, mert elfogadja, hogy minden dolog, mind általában, mind részleteiben az Úré. A lelki ember ugyan elismeri ugyanezt, de a szájával, mivel az Igéből tanulta. A világi és testi ember sem nem fogadja el, sem nem ismeri el azt, hanem a sajátjának mondja, azt képzeli, hogy elveszítheti, így megsemmisülne.

AC 124. Hogy a bölcsesség, értelmesség, ésszerűség és tudás (scientia) nem az emberé, hanem az Úré, nyilvánvaló mindabból, amit az Úr tanított, miként Máténál, ahol az Úr a házigazdához hasonlítja magát, aki szőlőt ültetett, és sövénnyel körülvette, és kiadta munkásoknak.(Máté 21:33).

Jánosnál:

"_Az Igazság Lelke elvezérel majd titeket minden igazságra. Mert Ő nem magából szól, hanem azokat szólja, amiket hall. Engem dicsőít majd, mert az Enyémből vesz, és megjelenti néktek."_ (János 16:13, 14).

Másutt:

_"Az ember semmit sem vehet, hanem ha a mennyből adatott neki."_ (János 3:27).

Akinek egy kevés is tudtára adatott a menny titkaiból, az tudja, hogy így áll a dolog.

AC 125. 16. vers. "_És parancsola az Úristen az embernek mondván: A kert minden fájáról bátran egyél_." "Enni minden fáról" az elfogadásból tudni mi a jó és mi az igaz. Ugyanis ahogy mondtam a "fa" jelenti az elfogadást. A Legősibb Egyház emberei az igaz hit tudását bírták a kinyilatkoztatás eszközei által, ugyanis beszéltek az Úrral és az angyalokkal és látomások és álmok irányították őket, amelyek gyönyörűségesek és paradicsomiak voltak. Az Úrtól kaptak folyamatosan érzékelést, aminek segítségével azonnal felismerték, hogy igaz és jó e, ami az emlékezetükben felhalmozódott.. Oly annyira, hogy amikor hamis került eléjük , nem csak elutasították, hanem meg is utálták, ilyen az angyalok állapota is. De a Legősibb Egyház által gyakorolt érzékelés helyébe késõbb a már korábban felfedett jónak, és igaznak a tudása lépett, amit késõbb annak tudása követett, ami a világból eredt.

AC 126. 17. vers. "_De a jó és a gonosz tudásának fájáról, arról ne egyél, mert azon a napon, amelyen eszel róla, halálnak halálával halsz."_ Ezek a szavak, az előzőleg megmagyarázottakkal együtt, azt jelentik, hogy mindent az Úrtól eredő érzékelésből szabad tudni, hogy mi a jó és mi az igaz, nem pedig önmagától és a világtól. Vagy kutatni a hit titkában az ész és az emlékezet dolgainak eszközeivel (per sensualia et scientifica), ami által a hit mennyeiét megsemmisítik.

AC 127. A vágy, hogy az ész és az emlékezet eszközeivel kutassanak a hit titkaiban, nem csak a Legősibb Egyház utódai bukásának volt az oka, amiről a következő fejezetben szólok, hanem minden Egyház bukásáé is, ugyanis ebből ered nemcsak a hamisság, hanem az élet gonoszsága is.

AC 128. A világi és testi ember így szól szívében: "Ha nem irányítanak a hitre vonatkozóan, és miden ezzel kapcsolatos dologról, az ész dolgainak eszközeivel, hogy láthassam, vagy a tudomány (scientifica) eszközeivel, hogy megérthessem, nem fogom elhinni." Igazolja magát azzal, hogy a természeti nem lehet ellentétben a lelkivel. Ezért vágyik arra, hogy az ész dolgai irányítsák, amiben van mennyei és isteni, ami annyira lehetetlen, mint a teve áthaladása a tű fokán. Még több az, amikor arra vágyik, hogy ily módon váljon bölcsebbé, még inkább megvakítják magukat, egészen annyira, hogy semmit nem hisznek, sőt, hogy egyáltalán nincs lélek és örök élet. Abból az elvből jön, amelyet feltételez.Vagyis "enni a jó és gonosz tudásának fájáról", amiről aki többet eszik, annál inkább halott lesz. És akik nem a világból akarnak bölccsé lenni, hanem az Úrtól, azok azt mondják szívükben, hogy hinni szükséges az Úrban, tehát azokban, amiket az Úr az Igében mond, mivel azok az igazak, és ezen elvek irányítják a gondolatait. Meggyőzik magukat az ész, a tudás, az érzékelés és a természet dolgai (per rationalia, scietifca, sensualia et naturalia) által, és amik nem igazolódnak azokat elvetik.

AC 129. Mindenkinek tudhatja, hogy az embert olyan elvek vezérlik, melyeket feltételez, legyenek azok akár hamisak is, mindezek tudása, és esze kedvez az elveinek, ugyanis számtalan szempont segíti, hogy ez eszébe vésődjön, s így megerősíttetik a hamisságban. Ezért mindenki, aki feltételezi, hogy semmit nem hisz el, mielőtt lát vagy ért, egyáltalán semmit nem hihet. Ugyanis a lelki és a mennyei dolgok, sem szemmel nem láthatóak, sem fantáziával el nem képzelhetők. Hanem az igazi rend az, hogy az Úrtól, így Magából az Igéből (válik) bölccsé. Akkor minden rendben következik, és megvilágosodnak az ész és az emlékezet-tudás dolgaiban is (in rationalibus et scientificis). Ugyanis nem tiltott a tudomány tanulása, mert hasznosak az életnek és gyönyörűségesek. És akik hitben vannak, azok sincsenek eltiltva a gondolkodástól, és beszédtől, ahogy a világon tanulták. Abból az elvből kell kiindulni, hogy higgyenek az Úr Igéjében amennyire lehet, és erősítsék meg a lelki és mennyei igazságokat a természeti igazságokkal, így hasonló lesz a földön tanultakhoz. A kiinduló pontnak az Úrnak kell lennie, és nem saját magának, az előző az élet, az utóbbi a halál.

AC 130. Aki a világból kíván bölcs lenni, az "ő kertje" az ész és az emlékezet-tudás (sensualia et scientifica) dolgait bírja, az ő Édene" pedig az ön és a világ szeretete, az ő "keletje" a nyugat, avagy ő maga. Az ő "Eufrátesz folyója" minden emlékezet-tudása (scientificum), amit elítélnek. A "másik folyó", ahol "Asszíria" van, a hamisság elfogult ésszerűsége, a "harmadik folyó", ahol “Ethiópia” van, az ebből eredő gonoszság és hamisság elve, ami hitének tudása, a "negyedik folyó" az ebből eredő bölcsesség, amit az Igében “varázslatnak” neveznek. Ezért "Egyiptom", ami az emlékezet-tudást (scientia) jelenti, miután tudása varázslatos lett, ilyen embert jelent, mert az Igéből látható, hogy saját magából akar bölcs lenni, erről Ezékielnél így írnak:

"_Így szól az Úr Isten : Ímé én ellened megyek Fáraó, Egyiptom királya, te nagy krokodíl, aki fekszik folyói közepette, aki ezt mondja: Enyém az én folyóm, és én teremtettem magamnak... És legyen egyiptom földje pusztasággá és sivataggá, és megtudják, hogy Én vagyok az Úr, mivelhogy ezt mondja: A folyó az enyém, és én teremtettem."_ (Ezékiel 29:3, 9).

Az ilyen embereket nevezik Éden fáinak a pokolban, ugyanennél a prófétánál, ahol a Fáraóval vagy egyiptomiakkal foglalkoznak:

Ezeket az embereket “Éden fái a mélység országában”-nak is nevezik ugyanabban a Jövendölésben, ahol a Fáraót, vagy az egyiptomiakat illették ezekkel a szavakkal:

“Mikor leszállítám őt a sírba együtt velök, kik sírgödörbe szállnak; Kihez vagy hát hasonló dicsőségben és nagyságban Éden fái közt? Hiszen te fogsz szállíttatni Éden fáival a mélység országába, körülmetéletlenek közt feküszöl együtt a fegyverrel megölettekkel. A Fáraó ez és minden sokasága.” (Ezékiel 31:16,18)

ahol az “Éden fái” az Írásból való tudást (scientifica et coguitiones) jelenítik meg, amely a következtetések által így világi. (világi gondolkodás által.)

_Genezis 2:18-25_

_18\. És monda az Úr Isten: Nem jó az embernek egyedül lenni; szerzek néki segítő társat, hozzá illőt._

_19\. És formált vala az Úr Isten a földből mindenféle mezei vadat, és mindenféle égi madarat, és elvivé az emberhez, hogy lássa, minek nevezze azokat; mert a mely nevet adott az ember az élő állatnak, az annak neve._

_20\. És nevet ada az ember minden baromnak, az ég madarainak, és minden mezei vadnak; de az embernek hozzá illő segítő társat nem talált vala._

_21\. Bocsáta tehát az Úr Isten mély álmot az emberre, és ez elaluvék. Akkor kivőn egyet annak oldalbordái közűl, és hússal tölté be annak helyét._

_22\. És alkotá az Úr Isten azt az oldalbordát, a melyet kivett vala az emberből, asszonynyá, és vivé az emberhez._

_23\. És monda az ember: Ez már csontomból való csont, és testemből való test: ez asszonyembernek neveztessék, mert emberből vétetett._

_24\. Annakokáért elhagyja a férfiú az ő atyját és az ő anyját, és ragaszkodik feleségéhez: és lesznek egy testté._

_25\. Valának pedig mindketten mezítelenek, az ember és az ő felesége, és nem szégyenlik vala._

# Tartalom

AC 131. A Legősibb Egyház utódjával, mely hajlik a maga Tulajdona felé, foglalkozik.

AC 132. Mióta olyan ember létezik, aki nem bízik az Úr vezetésében, csak azt kívánja, hogy saját maga és a világ, vagy Tulajdona vezesse, ezért itt a neki megadatott tulajdonnal foglalkozunk. (18. vers)

AC 133. Először a jó szeretete és az igazság ismerete adatott meg neki, mellyel az Úr ruházta fel, de még így is a saját Tulajdonához ragaszkodik. (19-20. vers)

AC 134. Annak okáért beavatták az ő saját állapotába (Tulajdonának helyzetébe), és Tulajdont adtak neki, melyet úgy írtak le, az oldalbordát asszonnyá alakította. (21-23. vers)

AC 135. A mennyei és lelki élet csatlakozott az emberi Tulajdonhoz, így egyként jelennek meg. (verse 24)

AC 136. És az Úrtól való ártatlanság átöröklődött a Tulajdonba, és így az már nem lehet elfogadhatatlan. (verse 25)

# Belső tartalom

AC 137. A Genezis első három fejezete foglalkozik általánosságban a Legősibb Egyházzal, amit “ember”-nek (homo) nevez, a legelső időszakától a legutolsóig, amikor is az megszűnt: ennek a fejezetnek bizonyos része foglalkozik a legvirágzóbb állapotával, amikor mennyei ember volt; most azokkal foglalkozunk, akik a Tulajdonuk és utódaik felé hajlanak.

AC 138. 18. vers. És mondá az Úr Isten: Nem jó az embernek egyedül lenni, szerzek néki segítőtársat. “Egyedül” azt jelenti, hogy nem ragaszkodik ahhoz, hogy az Úr vezesse, de arra vágyik, hogy az énje és a világ vezesse; “segítőtárs” jelenti az ember hozzátartozóját, melyet következesen “asszony”-nak neveztek el.

AC 139. Az Örökidőkben azokra mondták “egyedül lakozik”, akik az Úr vezetése alatt álltak, mint angyali emberek, mert őket nem befolyásolta a gonosz, vagy gonosz lelkek. Ez az egyedül-lét a zsidó vallásban is megjelent, mikor kiűzték a népeket. Ezért mondja néha az Úr Igéje, mint Jeremiásnál:

“Keljetek fel, menjetek a békességes nemzet közé, azok közé, a kik bátorságban lakoznak, azt mondja az Úr, sem kapujok, sem zárjok nincsen, egyedül laknak!” (Jeremiás 49:31)

Mózes jövendölésében:

“És bátorságban lakozik Izráel” (Mózes V. 33:28)

Még világosabban Bálám próféciájában:

“Ímé oly nép, a mely maga fog lakni, és nem számláltatik a nemzetek közé” (Mózes IV. 23:9)

Ahol a “nemzetek” a gonoszt jelentik. A Legősibb Egyház utódja nem rendelkezett az egyedül élésről, arról, hogy angyali ember vagy az Úr által vezetett angyali ember legyen, de mint a zsidó egyház is, azt kívánta, hogy nemzetek között legyen. És mert ezt kívánták, azt mondták “nem jó az embernek egyedül lenni”, annak, aki ezt kívánja gonoszságban él és ez adatott meg neki.

AC 140. “Segítőtárs” jelenti az ember hozzátartozóit, ez nyilvánvaló mind a hozzátartozó természetéből, mind a következőkből. Ahogy az egyház emberének, akire itt jó szándékúként tekintünk, egy hozzátartozót adtak, de egy olyan fajtát, mely úgy tűnt, mintha a sajátja volna, ezért mondják “segítőtársnak”.

AC 141. Számtalan dolgot lehet mondani az ember hozzátartozójáról leírva annak természetét a testi és világi emberrel, a lelki emberrel és a mennyei emberrel. A testi és világi embernek mindene a hozzátartozója, nem ismer semmi mást, csak a hozzátartozóját, és elképzeli – ahogy az előbb volt szó róla - hogy ha elveszítené a hozzátartozóját, ő is elpusztulna. A lelki embernél a hozzátartozó szintén hasonlóképpen jelenik meg, bár ő tudja, hogy az Úr az élet, bölcsességet és megértést nyújt, valamint következésképpen erőt a gondolkodáshoz és cselekvéshez, de még ez a tudás is inkább csak az ajkaié, mint szívének hite. De az angyali ember felismeri, hogy az Úr az élet, és Ő ad erőt ahhoz, hogy gondolkodni és cselekedni tudjon és ő igazán meg is érti ezt. Ő sohasem vágyik a hozzátartozójára, még akkor sem, ha az Úr adott neki egy hozzátartozót, még ha azzal a felismeréssel is összekapcsolódik, hogy mi a jó és igaz és a teljes boldogsággal. Az angyalok az ilyen hozzátartozók, ugyanakkor a legnagyobb békében és nyugalomban vannak, az ő hozzátartozóik ugyanazok, mint az Úré, aki a hozzátartozóikat kormányozza, vagy őket a hozzátartozóik által. Ez a hozzátartozó maga a legangyalibb, ahogy az a testi embernek a pokol. De a hozzátartozóra vonatkozó dolgokról majd a továbbiakban.

AC 142. 19., 20. vers. És formált vala az Úr Isten a földből mindenféle mezei vadat, és mindenféle égi madarat, és elvivé az emberhez, hogy lássa, minek nevezi azokat; mert amely nevet adott az ember az élő állatnak, az annak neve. És nevet ada az ember minden baromnak, az ég madarainak, és minden mezei vadnak; de az embernek hozzá illő segítő társat nem talált vala. A “barmok” az angyali hatásokat jelentik, az “égi madarak” a lelki hatásokat, így azt mondják, hogy a “barmok” az akarat dolgait jelentik, a “madarak” pedig a megértést. “És elvivé őket az emberhez, hogy lássa, minek nevezze azokat” képessé teszi őt arra, hogy megismerje azok értékeit és “nevet adott” az jelenti, hogy ismeré is azokat. Bár ismerte a jó hatásait és az igazságot, melyeket az Úr adott neki, mégis ragaszkodott a hozzátartozójához, melyet előzőleg ugyanúgy fejezett ki “hozzá illő segítőtársat nem talált vala.”

AC 143. “Barmok” és “vadak” a régi időkben emberben levő hatásokat és hasonló dolgokat fejezték ki, napjainkban ez különösnek tűnhet, de azon idők emberei egy mennyei eszménnyel éltek és a lelkek világában az állatok képviselték ezeket a dolgokat, méghozzá olyan állatok, melyek hozzájuk hasonlóak, így mikor erről beszélnek, semmi mást nem értenek rajta. Nem jelentenek mást az Írásban említett állatok sem, sem általánosságban, sem részleteiben. Az egész jövendölő Írás tele van ilyen dolgokkal, ezért aki nem tudja, hogy az egyes vadak kimondottan mit jelképeznek, az valószínűleg nem értheti meg az Írás belső értelmét. De, mint ahogy az előbb megfigyelhettük, két fajta “vad” van: gonosz vagy kártékony állatok és a jó állatok, akik a jó hatásokat jelentik, mint pl. birkák, bárányok és galambok, akik után az angyali vagy angyali lelkű embereket elnevezték és akként kezelik őket. A “vadak” általában a szeretetet jelentik, a fent látottak szerint, és ezt igazolja az Írás néhány fejezete (45,46), így további megerősítés nem szükséges.

AC 144. Az “elnevezte” jelenti az értékek ismeretét, mert az ősi emberek a “név” alatt egy dolognak a lényegét értették; a “lássa és nevet adjon” alatt pedig azt, hogy megértették megismerni az értéket. Az ok, hogy nevet adtak fiaiknak és leányaiknak a dolgok szerint, az, hogy minden névben van valami egyedi, amiből és ami által tudni lehet a gyermek eredetét és természetét - mint ahogy ennek a munkának a további részeiben láthatjuk - az Úr isteni kegyelméből, Jákob tizenkét fiáról szólunk. Mivel a nevek az elnevezett dolgok forrását és értékét jelzik “néven nevezték” alatt más nem értendő. Az egymás közötti beszéd szokásos módja volt ez, de aki nem érti ezt, kíváncsi lehet, hogy ezek a dolgok mit jelenthetnek.

AC 145. Az Írásban is a “név” egy dolog lényegét jelenti, a “lássa és nevezze” az értékek ismeretét jelzi. Ézsaiásnál:

“Neked adom a sötétségnek kincseit és a rejtekhelyek gazdagságait, hogy megtudjad, hogy én vagyok az Úr, aki téged neveden hívtalak, Izráel Istene. Az én szolgámért, Jákobért, és elválasztott Izráelemért neveden hívtalak el, szeretettel szólítálak, noha nem ismerél.” (Ézsaiás 45:3,4)

Ebben a részben “neveden hívtalak” és “melléknév” azt jelenti, hogy előre tudja az értéket.

Ismét:

“Új nevet adnak néked, a melyet az Úr szája határoz meg.” (Ézsaiás 62:2)

Jelentvén, hogy más jelleművé vált, ahogy ez az előző és vonatkozó versekből kitűnik. Újra:-

“Izráel: Ne félj, mert megváltottalak, neveden hívtalak téged, enyém vagy!” (Ézsaiás 43:1)

Jelentvén, hogy az Úr ismeri értéküket. Újra ugyanannál a Prófétánál:

“Emeljétek föl a magasba szemeiteket, és lássátok meg, ki teremté azokat? Ő az ki kihozza seregöket szám szerint, mindnyájat nevén szólítva.” (Ézsaiás 40:26)

Jelezvén, hogy mindnyájukat ismeri. A Jelenések könyvében:

“De van Sardisban egy kevés neved, azoké a kik nem fertőztették meg a ruháikat, ,és fehérben fognak velem járni, mert méltók arra. A ki győz , az fehér ruhába öltözik és nem törlöm ki annak nevét az élet könyvéből, és vallást teszek annak nevéről az én Atyám előtt és az ő angyalai előtt.” (Jel. 3:4,5)

És másutt:

“A kiknek neve nincs leírva az életnek könyvébe, a mely a Bárány.” (Jel. 13:8)

A “nevek” ebben a részben nem neveket jelentenek, hanem értékeket; és nem bárkinek nevét, akit ismertek a mennyekben, csak annak értékét.

AC 146. A kijelentésből, a jelentések kapcsolata látható. A 18. versben azt mondják “Nem jó az embernek egyedül lenni, szerzek néki segítő társat, hozzá illőt” és most a “vadak” és “madarak”, akikről szó van - bár már előtte is foglalkozott velük - rögtön megismétli “az embernek hozzá illő segítő társat nem talált vala”, mely megerősíti azt, hogy bár az embernek megengedték, hogy ismerje értékeit, mint pl. a jóindulatot, és az igazság tudását, ő még így is ragaszkodik a hozzátartozóhoz; azoknak akik annyira kívánják azt, ami a sajátjuk, kezdenek ellenkezni az Úr dolgaival, holott egyszerűen bemutatták és megmutatták nekik.

AC 147. 21. vers. Bocsáta tehát az Úr Isten mély álmot az emberre, és ez elaluvék. Akkor kivőn egyet annak oldalordái közül, és hússal tölté be annak helyét. Az “oldalborda” - mely a mellkas egy csontja - alatt értendő az ember hozzátartozója, melyben csak kevés életerő van, és valóban egy hozzátartozó, mely kedves neki; “hússal tölté be annak helyét” jelenti azt a hozzátartozót, mely élettel teli, a “mély álom” jelenti azt az állapotot, melyben hagyták, hogy úgy tűnjön számára, hogy az övé a tulajdona, mely állapot hasonlít az álomra, mert mialatt ebben van, nem tud semmit, csak azt, hogy magától él, gondolkodik, beszél és cselekszik. De amikor rájön, hogy ez nem igaz, akkor felserken, mintha álmából tenné és éberré válik.

AC 148. Az ok, amiért az ember tulajdonát (különösen az olyan hozzátartozót, aki kedves neki) “oldalbordának” nevezik, mely a mellkas csontja, az, hogy a legősibb emberek között a mellkas jelentette az emberszeretetet, mert abban van a szív és a tüdő; és a csontok jelentik az értéktelenebb dolgokat, mert azokban van a legkevesebb élet; míg a hús fejezi ki az életerőt. Ezen jelentések alapja az egyik legmélyebb titok, melyet a legősibb vallás emberei ismertek, melyre hivatkozhatunk az Úr Isteni irgalmának köszönhetően.

AC 149. Az Írásban is az ember hozzátartozóját a “csontok” jelentik és valójában az Úr kelt életre egy hozzátartozót, Ézsaiás szerint:

“És vezérel téged az Úr szüntelen, megelégíti lelkedet nagy szárazságban is, és csontjaidat megerősíti, és olyan leszel, mint a megöntözött kert.” (Ézsaiás 58:10)

Megint:

“Meglátjátok és örül szívetek, csontjaitok, mint a zöld fű, virágoznak.” (Ézsaiás 66:14)

Dávidnál:

“Minden tetemem ezt mondja majd: Kicsoda olyan, mint te, Uram?!” (Zsoltárok könyve 35:10)

Ez még jobban kitűnik Ezékielnél, ahol arról beszél, hogy a csontok húst kaptak és lelket leheltek beléjük:

“Lőn én rajtam az Úrnak keze, és kivitt engem az Úr lélek által, és letőn engem a völgynek közepette, mely csontokkal rakva vala; és monda nékem: Prófétálj e tetemek felől és mondjad nékik: Ti megszáradt tetemek, halljátok meg az Úr beszédét; így szól az Úr Isten ezeknek a tetemeknek: Ímé, én bocsátok ti belétek lelket, hogy megéledjetek; és adok reátok inakat, és hozok reátok húst, és bőrrel beborítlak titeket, és adok belétek lelket, hogy megéledjetek, és megtudjátok, hogy én vagyok az Úr.” (Ezékiel 37:1, 4-6)

Az ember segítőtársa a mennyből nézve olyanok, mint egy teljesen csontos, lélektelen, nagyon csúnya valami, következésképpen olyan, mintha halott lenne, de mikor az Úr életre keltette, olyan lett, mint a hús. Az ember számára a hozzátartozó pusztán halott dolog, habár számára úgy jelenik meg, mint valami, valójában mint minden. Bármi is él benne, az Úr életéből van, és ha ez eltávozna, összerogyna, olyan halottként, mint a kő; és az ember számára csak az élet szerve, és ez a szerv és ez az élet hatása. Egyedül az Úrnak van hozzátartozója; és ezen hozzátartozó által megváltotta az embert és általa megmentette őt. Az Úr hozzátartozója az Élet, és hozzátartozója által az ember hozzátartozóját, aki önmagában halott, életre keltette. Az Úr hozzátartozója megjelenik az Úr szavaiban Lukácsnál:

“a léleknek nincs húsa és csontja, a mint látjátok, hogy nékem van!” (Lukács 24:39)

Ez azt is jelenti, hogy a húsvéti bárány csontját ne törjék össze. (Mózes II. 12:46)

AC 150. Az ember állapota, mikor segítőtársában van, vagy amikor azt feltételezi, hogy saját magától él, hasonlít a “mély álomhoz” és valójában az ősök mély álomnak hívták; és ezt az Írásban úgy mondják “rátok önté az Úr mély álomnak lelkét” (Ézsaiás 29:10), és hogy “örök álmot alusznak.” (Jer. 51:57) Az, hogy az ember segítőtársa önmagában véve halott, és hogy saját magából senki sem meríthet életet, a lelkek világában világosan megmutatták; és az, hogy a gonosz lelkek, akik a hozzátartozón kívül semmit sem szeretnek, és makacsul ragaszkodnak ahhoz, hogy saját maguktól élnek, ésszerű tapasztalatból meggyőződhettek és kénytelenek voltak beismerni, hogy nem saját maguktól élnek. Néhány éve különleges módon megengedték nekem, hogy megtudjam mi a helyzet az ember hozzátartozójával, azt is megengedték nekem, hogy felfedezzem, nem gondolhatok semmit magamtól, minden ötlet beáramlik, és néha észrevehettem hogyan és honnan áramlik be. Az ember, aki azt feltételezi, hogy saját magától él, ezért ebben téved, és azáltal, hogy saját magától él, saját javára fordít minden gonoszt és hamist, melyet soha sem tenne meg, ha hite a valódi igazsággal lenne megegyező.

AC 151. 22. vers. És alkotá az Úr Isten azt az oldalbordát, a melyet kivett vala az emberből, asszonnyá, és vivé az emberhez. “Felépíteni” jelentése, hogy felemelni azt, ami elesett, az “oldalborda” az ember nem élő Hozzátartozója, az “asszony” az Úr által életre keltett Hozzátartozó, “vivé az emberhez” jelentése pedig az a tulajdon, ami megadatott neki. Ennek az egyháznak utódai nem óhajtottak, mint szüleik, mennyei embernek lenni; csak saját értékrendjük szerint élni; eképpen a Hozzátartozójukhoz hajlottak, melyet ők kaptak, de amit az Úr keltett életre, ezért hívták “asszonynak”, majd később “feleségnek”.

AC 152. Kevés figyelmet kell bárkinek is arra szentelni, hogy észrevegye, hogy az asszonyt nem a férfi oldalbordájából alakították ki, és ez mélyebb titkokat sejtet, mint amiről eddig bárki is megbizonyosodhatott. Az, hogy az “asszony” jelenti a férfi hozzátartozóját, tudható abból a tényből is, hogy az asszony volt az, aki őt megcsalta; senki más nem csalja meg a férfit, csak a hozzátartozója, vagy ami ugyanaz: önmaga és a világ szeretete.

AC 153. Azt mondják, az oldalbordát “beépítették az asszonyba”, és nem azt, hogy az asszonyt “alkották”, “alakították” vagy “teremtették”, mint azelőtt, mielőtt az újjáteremtéssel foglalkoztak volna. Ennek oka, hogy a “felépíteni” az felemelni azt, aki elesett; és ebben az értelemben használják az Igében, ahol a “felépíteni” szót gonoszként értik, a “felemelni”-t hamisként, a “megújulni”-t pedig mindkettőként, mint Ézsaiásnál:

“És megépítik a régi romokat, az ősi pusztaságokat helyreállítják, és a puszta városokat megújítják és a régi nemzetségek pusztaságait.” (Ézsaiás 61:4)

A “romok” itt és más fejezetekben a gonoszt jelképezik, a “pusztaságok” a hamisságot; a “megépíteni” az előbbire, a “helyreállítják” az utóbbira vonatkozik, és ezt a megkülönböztetést a próféták más helyeken óvatosan kezelik, mint ahogy Jeremiás is mondja:

“Újra felépítlek téged, és felépülsz, óh Izráel leánya.” (Jeremiás 31:4)

AC 154. Semmi sem lehet gonosz és hamis, ami nem emberi tulajdon, ami nem emberi tulajdonból ered, mert az ember tulajdona maga a gonosz, és következésképpen az ember semmi más, mint a gonosz és a hamisság. Nekem abból a tényből vált nyilvánvalóvá, hogy mikor az ember Hozzátartozójának dolgait a lelkek világában mutatják meg, olyan eltorzultak, hogy lehetetlen ennél csúnyábbat leírni, még egy különbséggel a Hozzátartozó természete szerint, így a férfi, akit a Hozzátartozó dolgai láthatóan borzalommal töltenek el, magától, mint gonosztól, megszabadulni kíván. De valójában az ember hozzátartozójának – melyet az Úr keltett életre – dolgai gyönyörű és szeretetre méltó alakban jelennek meg az élet változatosságaival, melyhez az égiek hozzájárulhatnak; és valójában azok, akik emberszeretettel áldattak meg, vagy gyakorolják azt, úgy jelennek meg, mint a legszebb arcú fiúk és lányok; az ártatlanoknak pedig meztelen kisdedként, homlokukon különböző virágfüzérekkel felékesítve és diadémmal fejükön, élvén és sportolván egy gyémántszerű légkörben és a legbensőjükből fakadó boldogság látszatával.

AC 155. A szavakban “az oldalbordát beépíté az asszonyba” sokkal több mélyen elrejtett dolog van, mint amit bárki is képes felfedezni a betűkből; az Úr Igéje olyan, mint az Úrra magára és Királyságára vonatkozó legmélyebb tartalom, amiből az Ige élete fakad. Az előttünk lévő fejezetekben a mennyei házasságra vonatkozik a legbenső tartalom. A mennyei házasság olyan természetű, ami létezik a Hozzátartozóban, melyet miután az Úr életre keltett, “férjnek és feleségnek” nevezett el. Az életre keltett Hozzátartozó a szeretet jóságának és a bizalom igazságának minden észrevételével rendelkezik, következésképpen minden bölcsességnek és intelligenciának birtokában van, ami a kifejezhetetlen boldogsághoz kötődik. De az életre keltett Hozzátartozó természetét, melyet az Úr “férj és feleségnek” nevezett el, nem lehet tömören megmagyarázni. Elég ezért megfigyelni, hogy az angyalok megértik, hogy életük az Úrtól van, bár mikor nem gondolkoznak erről, úgy tudják, hogy maguktól élnek; de az ilyen természetnek van egy általános hatása, hogy a szeretet jóságától és bizalom igazságától történő legcsekélyebb eltéréskor felismerik a változást, következésképpen élvezik a békét és boldogságot, mely kifejezhetetlen; mialatt általános megfigyelésük az, hogy az Úrból élnek. Ez a Hozzátartozó Jeremiásnál is így értendő:

“Az Úr új rendet teremt itt a földön. Asszony környékezi a férfit.” (Jeremiás 31:22)

A mennyei házasság az, amit jelképeznek ebben a fejezetben is, ahol az “asszony” jelenti az Úr által életre keltett Hozzátartozót, amely asszonyt illeti meg a “megkörnyékez” kifejezés, mert ezt a Hozzátartozó körülveszi, ahogy a hússal ellátott oldalborda körülveszi a szívet.

AC 156. 23. vers. És mondá az ember: Ez már csont az én csontomból, és hús az én húsomból; ezért asszonyembernek neveztessék, mert emberből vétetett. “Csont a csontból, hús a húsból” jelenti a külső ember Hozzátartozóját, a “csont” az élettelen, a “test” pedig az élő Hozzátartozót jelenti. Továbbá a férfi jelenti a belső embert, és létezését összekapcsolták a külső emberrel – ahogy azt a vonatkozó versben megírták – a Hozzátartozóval, akit előbb “asszonynak”, most pedig “feleségnek” hívnak. “Most” jelképezi azt, hogy ez ekkor lépett érvénybe, mivel az állapota megváltozott.

AC 157. Mivel a “csont a csontból és hús a húsból” jelképezi a külső ember hozzátartozóját, kiben ott a belső is, így az ősi időkben mindazokra “csont a csontból” kifejezést használták, akiket hívhattak tulajdonuknak, és egy ház, egy család voltak, vagy bármilyen fokú rokoni kapcsolatban álltak egymással. Ezért mondta azt Lábán Jákobról:

“Bizony én csontom és testem vagy te!” (Genezis 29:14)

És Abimélek azt mondta anyja felebarátjáról és anyja apjának házából való családjáról:

“És emlékezzetek meg arról, hogy én a ti csontotok és ti testetek vagyok.” (Bírák könyve 9:2)

Izrael nemzetségei szintén ezt mondták magukról Dávidnak:

“Imé, mi a te csontodból és a testedből valók vagyunk.” (Sámuel 2. 5:1)

AC 158. A férfi a belső embert jelképezi, vagy – ami ugyanaz – azt, aki intelligens és bölcs; Ézsaiás szerint:

“És néztem és nem volt senki, ezek közül nem volt tanácsadó.” (Ézsaiás 41:28)

Jelezvén, hogy senki nem volt bölcs és intelligens. Jeremiásnál:

“Járjátok el Jeruzsálem utcáit és nézzétek csak és tudjátok meg és tudakozzátok meg annak piacain, ha találtok-é egy embert, ha van-é valaki, a ki igazán cselekszik, hűségre törekszik.” (Jeremiás 5:l)

A “ki igazán cselekszik” a bölcs embert jelenti; a “hűségre törekszik” pedig az intelligenst.

AC 159. Nem könnyű felfogni ezeket a dolgokat, kivéve a mennyei ember állapotában lévőnek, aki ezt megérti. A mennyei emberben a belső ember elkülönül a külsőtől annyira, hogy a mennyei ember felfogja, hogy mi tartozik a belső és mi a külső emberhez, és azt, hogyan kormányozza az Úr a külső embert a belsőn keresztül. De ennek a mennyei ember utódainak állapota, a Hozzátartozóik iránti vágy következtében, mely a külső emberhez tartozik, úgy megváltozott, hogy ők többé már nem fogták fel, hogy a belső ember a külsőtől elkülönül, hanem úgy hitték, hogy a belső és külső egy, és ez a felfogás lép érvénybe, mikor az ember ragaszkodik a Hozzátartozójához.

AC 160. 24. vers. Annak okáért elhagyja a férfiú az ő atyját és az ő anyját és ragaszkodik feleségéhez: és lesznek ketten egy testté. “Elhagyja az ő atyját és az ő anyját”, vagyis eltávolodik a belső embertől, attól a belső embertől, aki megérti és előreviszi a külsőt; “ragaszkodik feleségéhez” az, hogy eltávolodjon a belső embertől, attól az embertől ami a világra hozza és előre viszi a külsőt. "ragaszkodik feleségéhez" azt jelenti, hogy a belső ember benne lehet a külsőben; "egy testté lesznek" vagyis eggyütt vannak; mert azelőtt a belső ember és a belsőből eredő külső lélek volt, de most megtestesültek. Ezért a mennyei és lelki élet csatlakozott a Hozzátartozóhoz, hogy ők egyek lehessenek.

AC 161. A Legősibb Vallás utódja nem volt gonosz, hanem még jó; és mivel ők külső emberként, vagy Hozzátartozójukban kívántak élni, az Úr ezt megengedte nekik, és a mennyei és lelki lét még kegyelemből bennük megtalálható volt. Hogyan működik egyként a belső és külső, vagy hogyan jelennek meg egyként, nem lehet tudni, hacsak az egyik beáramlása a másikba nem ismert. Annak érdekében, hogy néhány elképzelést felismerjenek, vegyünk egy gyakorlati példát. A gyakorlatban ott van az emberszeretet, ami szeretet és hit, és bennük az Úr, ezt a cselekedetet nem lehet emberszereteti munkának, vagy a hit gyümölcsének hívni.

AC 162. Az igazság és jog minden törvénye a mennyei kezdetektől, vagy a mennyei ember életmódjából ered. Az egész menny egy mennyei ember, mert az Úr egyedül egy mennyei ember, és ahogy Ő a minden az egész mennyben és a mennyei emberben, ezért hívják őket mennyeinek. Mivel az igazság és jog minden törvénye a mennyei kezdetekből, vagy a mennyei ember életmódjából ered, így különösen vonatkozik ez a házasság törvényére. A mennyei házasság az, melyből, vagy annak alapján, minden földi házasságnak erednie kell, és ez a házasság olyan, mint az, hogy egy az Úr és egy a menny, vagy egy az egyház, melynek feje az Úr. A házasság törvénye abból ered, hogy lesz egy férj és egy feleség, ez esetben a mennyei házasságot képviselik, és ők a mennyei ember egy példája. Ez a törvény nem csak a Legősibb Egyház embereire vonatkozott, de szintúgy előírták a belső emberüknek is, ennélfogva akkor egy embernek csak egy felesége volt és megalapítottak egy nemzetséget. De amikor utódaik megszűntek belső ember lenni, és külsővé váltak, számos feleséggel házasodtak össze. Mert a Legősibb Egyház emberei a házasságukban a mennyei házasságot képviselték, az őket összekötő szeretet a menny és mennyei boldogság egy fajtája volt, de amikor az Egyház lehanyatlott, az összekapcsoló szeretetben már nem találtak semmilyen boldogságot, csak a számos örömben, mely a külső embert felderíti. Az Úr ezt a “szív keménységének” nevezi, ebből kifolyólag Mózes megengedte nekik, hogy több feleséggel házasodhassanak, ahogy az Úr maga tanítja:

“A ti szívetek keménysége miatt írta néktek ezt a parancsolatot. De a teremtés kezdete óta férfiúvá és asszonnyá teremté őket az Isten. Annakokáért elhagyja az ember az ő atyját és az ő anyját és ragaszkodik feleségéhez. És ketten lesznek egy testté! Azért többé nem két, hanem egy test. Annakokáért a mit az Isten egybe szerkesztett, ember el ne válassza.” (Márk 10:5-9)

AC 163. 25. vers. Valának pedig mindketten mezítelenek, az ember és az ő felesége, és nem szégyenlik vala. “Meztelenek és nem szégyenlik” jelképezi, hogy ártatlanok voltak, az Úr ártatlanságot helyezett beléjük, megakadályozván, hogy elfogadhatatlanok legyenek.

AC 164. Az ember Hozzátartozója, amint már előbb elmondtuk, egyszerűen gonosz, amikor megtekinteni bemutatják, eltorzult, de amikor az Úr emberszeretetet és ártatlanságot adott a Hozzátartozónak, jónak és gyönyörűnek tűnik. (154) Az emberszeretet és ártatlanság nem csak megbocsát a Hozzátartozónak (ez az, ami gonosz és hamis az emberben), de el is törli azt, amint ez a kisgyermekeknél is megfigyelhető, akiknél a gonosz és hamis nem egészen elrejtett, és örömmel teli addig, míg a szüleit és másokat is szereti, és gyermeki ártatlanságuk megmutatkozik. Azért az tudható miért nem bocsáttatik be a mennyekbe senki, kivéve az ártatlanság bizonyos fokán állót, ahogy az Úr mondta:

“Engedjétek hozzám jőni a gyermekeket és ne tiltsátok el őket, mert ilyeneké az Isten országa. Bizony mondom néktek: a ki nem úgy fogadja az Isten országát, mint gyermek, semmiképpen nem megy be abba. Aztán ölébe vevé azokat, és kezét rájok vetvén, megáldá őket.” (Márk 10:14-16)

AC 165. “Meztelenek és nem szégyenli” az ártatlanságot jelképezi, amit a következők bizonyítanak: amikor a becsületesség és ártatlanság szétvált, szégyellték meztelenségüket, és szégyenletesnek tűnt számukra, és ezért eltakarták magukat. Ugyanaz nyilvánvaló a lelkek világában való megjelenésből is: amikor a lelkek igazolni óhajtják magukat és bizonyítani bűntelenségüket, meztelennek tüntetik fel magukat, hogy ártatlanságukat bizonyítsák. Különösen nyilvánvaló ez a mennyekben lévő ártatlanoknál, akik meztelen csecsemőkként jelennek meg az ártatlanság természete szerinti virágfüzérrel ékesítve; míg azok kik kevésbé ártatlanok, jól álló és csillogó ruhákba öltöznek (gyémánt selyemnek mondhatnánk), ahogy néha a próféták az angyalokat látták.

AC 166. Az Igének ebben a fejezetében lévő dolgok közül csak néhányat fejtünk itt ki. Ahogy foglalkoztunk a mennyei emberrel, akik közül csak néhányat ismerünk, még ez a néhány dolog is bizonytalannak tűnhet.

AC 167. Ha valaki tudná hány titkot rejt minden vonatkozó vers, elámulna, számos tartalmazott titok régi elbeszélés, és a betűk nagyon keveset mutatnak meg belőlük. Röviden: a betűkből alkotott szavak pontosan, ahogy vannak, élénken jelen vannak a világban vagy lelkekben, gyönyörű alakban. A lelkek világa a jelentések világa, és bármit is jeleznek, az élénken érzékelhető, és ezek parányi vonatkozásokban tartalmazzák a dolgok jelentéseit az angyali lelkek számára, akik a második mennyben vannak. Az angyali lelkek által felfogott dolgokat igazán és teljesen, a kifejezhetetlen angyali elképzelésekben azok az angyalok fogják fel, akik a harmadik mennyben vannak, és ez kapcsolatban van az Úr határtalan jóságával és az Úr Igéjével.

AZ EMBER FELTÁMADÁSA A HALÁLBÓL ÉS BELÉPÉSE AZ ÖRÖK ÉLETBE

AC 168. Megengedték nekem, hogy leírjam, hogyan lép át az ember a testi létből az örök életbe. Az utat, melyből a feltámadás megismerhető megmutatták nekem, nem hallomásból, de gyakorlati tapasztalatból ismerem.

AC 169. Testi értelembe véve öntudatlan állapotba, már majdnem a haldokló ember állapotába kerültem, bár megőrizvén benső életemet, a gondolkodás erejét az élethez elegendő légzéssel, végül szótlan légzéssel. Ily módon megismerhettem és emlékezhettem arra, mi történik azokkal, akik meghalnak és feltámadnak.

AC 170. Mennyei angyalok voltak jelen, akik a szív területét foglalták el. Úgy látszott a szívben egyesültek velem, így alig maradt belőlem valami erre a néhány órára, kivéve a gondolatot és a feltétlen elfogadást.

AC 171. A lelkek világában megszüntették kapcsolatomat azokkal a lelkekkel, akik azt feltételezték, hogy a testi életet elhagytam.

AC 172. A szív területét elfoglaló angyalokon kívül két angyal ült a fejem mellett is, és megadatott az, hogy megtudjam, ez történik mindenkivel.

AC 173. Az angyalok, akik a fejemnél ültek, teljesen csendben voltak. Alig látszottak meg gondolataik az arcukon, így megérthettem, hogy más-más arcomat mutatták meg, mert két angyal volt ott. Mikor az angyalok arcot kaptak, tudták, hogy az ember halott.

AC 174.Miután felismertem arcukat, a szájuk környékét megváltoztatták, ezzel közölték gondolataikat, mivel ez megszokott a mennyei angyaloknál, hogy a száj tartományukkal beszélnek és megengedték nekem, hogy észrevegyem e kigondolt beszédet.

AC 175. Észrevettem egy aromás illatot, mint egy bebalzsamozott testét. A mennyei angyalok jelenlétekor a hullaszerű szagot aromásnak éreztem, mely mikor a gonosz lelket észleli, megakadályozza közeledésüket.

AC 176. Az érverésből észleltem, hogy a szív környéke nagyon közel van ahhoz, hogy egyesüljön a mennyei angyalokkal.

AC 177.Sejtették velem, hogy az embert az angyalok olyan istenfélő és szent gondolatokban tartják, melyek a halál pillanatában foglalkoztatják; és sejtették velem azt is, hogy akik haldokolnak általában az örök életre gondolnak és ritkán az üdvözülésre és boldogságra. Ezért az angyalok az örök élet gondolatában tartják őket.

AC 178. Hosszú ideig ebben a gondolatban tartják őket a mennyei angyalok, míg ezek az angyalok távoznának. Azokat, akik feltámadtak, a lelki angyalokra hagyják, akikhez ezután kapcsolódnak. Ezalatt az a homályos elképzelésük van, hogy a testükben élnek.

AC 179. Ahogy a test belső részei kihűlnek, az élő anyagok kiválnak az emberből, bárhol legyen is, akár ezer egybefonódó labirintusban, az Úr könyörületességének hatásaként (melyet már előzőleg felismertem, mint egy élő és hatalmas vonzást), semmi élő nem marad hátra.

AC 180. A fejemnél ülő mennyei angyalok egy ideig velem maradtak, miután feltámadtam, de ők hangtalanul beszélgettek. Gondolkodó beszédjükből megtudtam, hogy minden megtévesztést és félrevezetést könnyen vesznek, mosolyognak azokon, nem gúnyolódásképp, de nem törődnek azokkal. Beszédük gondolkodó, hangtól mentes és ilyen nyelven beszélnek azokhoz a lelkekhez, akiknél elsőként voltak jelen.

AC 181. Az embernek, akit a mennyei angyalok támasztottak fel, csak egy ismeretlen élete van, amikor az idő eljön, hogy a lelki angyalokhoz vigyék. Egy kis idő múlva, mikor a lelki angyalok közelednek, a mennyei eltávozik. Mindezt megmutatták nekem, és azt is, hogyan csinálják a lelki angyalok azt, hogy az ember megkaphassa a világosság kegyelmét. A téma folytatásának leírását a következő fejezetben olvashatják.

GENEZIS 3. fejezet

AZ EMBER FELTÁMADÁSA A HALÁLBÓL ÉS BELÉPÉSE AZ ÖRÖK ÉLETBE FOLYTATÁS

AC 182. Amikor a mennyei angyalok a feltámadott emberrel vannak, nem hagyják el őt, mivel mindenkit szeretnek. De ez a típusú lélek, miután nem lehet a mennyei angyalok társaságában, arra vágyik, hogy elszakadjon tőlük. Amikor a lelki angyalok megérkeznek, a megvilágosodást ők adják neki, mivel előzőleg semmit sem látott, csak gondolt.

AC 183. Megmutatták nekem, hogyan dolgoznak ezek az angyalok. Úgy tűnt, mintha a bal szemük külső rétege legördülne az orrsövényük felé, azért, hogy szemük kinyíljon és a megvilágosodás megtörténjen. Az embernek ez úgy tűnik, mintha tényleg megtörténne, de ez csak a látszat.

AC 184. Miután a kis hártya látszólag legördült, egy kis fény vált láthatóvá, de halvány, olyan, mint amikor az ember a szemhéján keresztül néz az alvásból először felébredve; a feltámasztott ember békés állapotban van, és még mindig a mennyei angyalok őrzik. Ekkor egy azúrkék árnyékszerűség jelenik meg egy kis csillaggal, de megtudtam, hogy ez különbözőképpen szokott történni.

AC 185. Ezek után úgy tűnik, mintha valami gyengéden legördülne az arcról, az ember érzékelni kezd, az angyalok különösen elővigyázatosak, hogy megakadályozzanak minden tőle jövő elképzelést, kivéve ha az finom és kellemes természetű, mint a szeretet; és most már megadatott neki, hogy tudja, ő egy lélek.

AC 186. Aztán elkezdi életét. Ez először boldog és örömteli, úgy látja, hogy az örök életbe lépett, melyet egy fényes fehér fény képvisel, ami gyönyörű arany árnyalatúvá válik, ez jelképezi az első életét és tudja azt, hogy ez mennyei és lelki élet is.

AC 187. Utána a léte, melyet a jó lelkek társaságába helyeznek, egy lovon ülő fiatal férfiként jelenik meg, aki a pokol felé igyekszik, de a ló egy lépést sem tud tenni. Fiatalként jelenik meg, mert amikor először az örök életbe lép, az angyalok között van, ezért úgy tűnik magának, mintha fiatalsága virágkorában lenne.

AC 188. A következő élet úgy jelenik meg, hogy leszáll a lóról és gyalogol, mivel nem tudja elmozdítani a lovat arról a helyről; és sejtették vele, hogy ösztönzik az igaz és jó megismerésére.

AC 189. Ezután az utak láthatóan egy kicsit emelkednek, ami az igaz és jó ismeretét és az önismeretet jelenti és ez vezeti őt fokonként a menny felé; és senki sem vezethető oda ilyen önismeret és az igazság és jóság ismerete nélkül. A téma folytatása ennek a fejezetnek végén található.

GENEZIS 3:1-13

_“1.A kígyó pedig ravaszabb vala minden mezei vadnál, melyet az Úr Isten teremtett vala, és monda az asszonynak: Csakugyan azt mondta az Isten, hogy a kertnek egy fájáról se egyetek?  
2. És monda az asszony a kígyónak: A kert fáinak gyümölcséből ehetünk;  
3. De annak a fának gyümölcséből, mely a kertnek közepette van, azt mondá Isten: abból ne egyetek, azt meg se illessétek, hogy meg ne haljatok.  
4. És monda a kígyó az asszonynak: Bizony nem haltok meg;  
5. Hanem tudja az Isten, hogy a mely napon ejéndetek abból, megnyilatkoznak a ti szemeitek, és olyanok lésztek mint az Isten: jónak és gonosznak tudói.  
6. És látá az asszony, hogy jó az a fa eledelre s hogy kedves a szemnek, és kivánatos az a fa a bölcseségért: szakaszta azért annak gyümölcséből, és evék, és ada vele levő férjének is, és az is evék.  
7. És megnyilatkozának mindkettőjöknek szemei s észrevevék, hogy mezítelenek; figefa levelet aggatának azért össze, és körülkötőket csinálának magoknak.  
8. És meghallák az Úr Isten szavát, a ki hűvös alkonyatkor a kertben jár vala; és .  
9. Szólítá ugyanis az Úr Isten az embert és monda néki: Hol vagy?  
10. És monda: Szavadat hallám a kertben, és megfélemlém, mivelhogy mezítelen vagyok, és elrejtezém.  
11. És monda Ő: Ki mondá néked, hogy mezítelen vagy? Avagy talán ettél a fáról, melytől tiltottalak, hogy arról ne egyél?  
12. És monda az ember: Az asszony, a kit mellém adtál vala, ő ada nékem arról a fáról, úgy evém.  
13. És monda az Úr Isten az asszonynak: Mit cselekedtél? Az asszony pedig monda: A kígyó ámított el engem, úgy evém.”_

TARTALOM

AC 190. A Legősibb Vallás harmadik állapotával úgy foglalkoztunk, melyben a Hozzátartozóhoz úgy ragaszkodtak, mint ahogy szerették.

AC 191. Az önszeretet miatt, mely a saját szeretet, kezdték azt hinni, hogy semmi sincs, amit ne tudnának ésszel felfogni, az érzékekből fakadó részt a “kígyó” képviseli, az önszeretetet, vagy saját szeretetet az “asszony”, az észszerűt pedig a “férfi”.

AC 192. Ennélfogva a “kígyó” az érzékekből fakadó rész, meggyőzi az asszonyt, érdeklődjön olyan dolgok iránt, amely az Úrban lévő sors része, hogy lássa valóban úgy van-e. Ezt jelenti azt, hogy “ettek a tudás fájáról”; a “férfi, aki evett” pedig azt, hogy a férfi ésszerűségét elfogadták. (1-6. vers)

AC 193. De felismerték, hogy gonoszok voltak; melyből a felismerés maradványát jelenti az, hogy “megnyilatkoztak szemeik” és “meghallák az Úr Isten szavát” (7,8. vers), és “figefa levelet aggatának azért össze, és körülkötőket csinálának”(7. vers) és “elrejtőzék az ember és az ő felesége az Úr Isten elől a kert fái között’ (8,9. vers), ami a tudás és beismerés (10-13. vers). Mindebből következik, hogy a természetes jóság még megmaradt bennük.

BELSŐ TARTALOM

AC 194. 1. vers. A kígyó pedig ravaszabb vala minden mezei vadnál, melyet az Úr Isten teremtett vala, és monda az asszonynak: Csakugyan azt mondta az Isten, hogy a kertnek egy fájáról se egyetek? A “kígyó” itt az ember érzéki részét jelenti, amelyben bízik; a “minden mezei vad” – mint előzőleg is – a külső ember minden szeretetét; az “asszony” az ember Hozzátartozóját; és a kígyó mondása “azt mondá Isten: abból ne egyetek” az, hogy elkezdtek kételkedni. A téma, amivel most foglalkozunk, az a Legősibb Egyház harmadik utódai, kik kezdtek nem hinni a kinyilatkoztatott dolgokban hacsak nem látták és érezték, hogy az úgy van. Az első állapotukat, ami a kétségek egyike volt, ebben és a következő versekben írják le.

AC 195. A legősibb emberek nem állatokhoz hasonlították az emberben lévő összes dolgot, hanem akként nevezték el őket. Az ő hagyományos beszédmódjuk megmaradt az ősi egyházban is az özönvíz után, és megőrződött a próféták között is.

Az emberben lévő érzéki részt “kígyónak” nevezték, mivel amilyen közel élnek a kígyók a földhöz, olyan közel vannak az érzéki dolgok a testhez. Így a hit rejtélyeivel foglalkozó érveléseket is, melyeket észérvek alapján állapítottak meg, és amiket aztán “kígyóméregnek” neveztek el, a gondolkodókat magukat pedig “kígyók”-nak; és mert az ilyen személyek főleg érzéki és látható dolgokból érvelnek (az ilyen dolgok földiek, testiek, világiasak és természetiek), ezért azt mondják, hogy “a kígyó pedig ravaszabb vala minden mezei vadnál”.

És Dávidnál, aki azokról beszél akik érvelésekkel csábítják el az embereket.

“Nyelvöket élesítik, mint a kígyó; áspiskígyó mérge van ajkaik alatt.” (Zsoltárok könyve 130:4)

És újra:.

“Sőt inkább hamisságot forgattok a ti szívetekben! a ti kezeiteknek hamisságát méritek e földön. Eltértek a gonoszok fogantatásuk óta; tévelygenek a hazugok anyjok méhétől kezdve. Mérgök olyan, mint a kígyónak mérge; mint a siket áspisé, a mely füleit bedugja. A mely nem hallja a bűbájosoknak szavát, sem a bűvölőét, a ki bűbájakban jártas.” (Zsoltárok könyve 58:3-6)

Az ilyen természetű okok miatt azokat az embereket, akik soha nem fogják meghallgatni a bölcs beszédet, vagy amit egy bölcs mond; “áspiskígyó mérgé”-nek hívják. Ezért vált szólássá az ősi emberek között “a kígyó ámított el engem”

Amosnál:

“Mintha valaki oroszlán elől szaladna, és medve bukkanna rá; vagy pedig bemenne a házba és kezét a falhoz támasztaná, és kígyó marná meg. Nem sötétség lesz-é az Úrnak napja és nem világosság?! Sötétség lesz az, s még hajnalfénye sem lesz.” (Amos 5:19,20)

“Kezét a falhoz támasztaná” önmagából eredő erőt jelent, és az érzéki dolgokba vetett bizodalmat, ami abból a vakságból ered, melyet itt leírunk.

\[3\] Jeremiásnál: -

“Az ő szava mint a csúszó kígyóé, mert nagy sereggel indulnak, és szekerczékkel jőnek ellene, mint a favágók. Kivágják az ő erdejét, azt mondja az Úr, mert beláthatatlanok, mert többen lesznek mint a sáskák, és megszámlálhatatlanok. Megszégyenül Égyiptom leánya, északi nép kezébe jut.”(Jeremiás 46:22-24.)

“Egyiptom” az Isteni dolgokról szóló érvelést jelzi az érzéki dolgok és az ismeretanyag (scientifica) alapján. Az ilyen érvelést hívják a “kígyó hangjának”, és a vakságot, amit okozott, az “északi nép”-nek.

Jóbnál:

“A viperának mérgét szopta és a siklónak fulánkja öli meg őt, Hogy ne lássa a folyóvizeket, a tejjel és mézzel folyó patakokat” (Jób 20: 16, 17)

“A tejjel és mézzel folyó patakok” lelki és mennyei dolgok, melyek nem láthatók csupán gondolkodók által; az érveléseket “kobra mérgének” és “vipera nyelvének” hívják. A kígyóra vonatkozó több dolgot a 14. és 15. versben láthatunk.

AC 196. Az ősi időkben azokat hívták “kígyónak, akinek több bizodalma volt az érzéki dolgokban, mint a kinyilatkoztatottakban. Ez még rosszabb napjainkban, mostanra már vannak olyan személyek, akik nem csak, hogy nem hisznek semmiben, amit nem láthatnak és érezhetnek, hanem az ősi emberek számára ismeretlen tudásuk (scientifica) által mily nagyon megerősítik magukat hitetlenségükben, és ezáltal jóval nagyobb a vakságuk. Annak érdekében, hogy tudható legyen, hogy ezek hogyan vakították el magukat úgy, hogy a továbbiakban semmit sem látnak és hallanak; akik az érzékekből, az ismeretanyagból és filozófiából vonják le a mennyei dolgokra vonatkozó következtetéseiket; és azok közül, akik nemcsak “süket kígyók”, de az Írásban oly gyakran megemlített “repülő kígyók” is, akik sokkal veszedelmesebbek, veszünk egy példát, hogy ők mit hisznek a lélekről.

\[2\] Az érzéki ember, vagy az, aki csak az ész bizonyítékainak hisz, tagadja a lélek létezését, mert nem látja azt, mondván: “Az semmi, mert nem érzem; amit látok és megérintek, arról tudom, hogy létezik”. Az ismeretanyag embere (scientiae), vagy az, aki az ismeretanyagból vonja le következtetéseit, azt mondja: Mi a lélek, hacsak nem pára vagy hő, vagy a tudománynak más létező tulajdonsága, ami a levegőben eltűnik?, nem bírnak-e az állatok is testtel, értelemmel és valami hasonló az érvelésük? És még azt is bizonygatják, hogy ezek meghalnak, míg az “ember lelke” élni fog. Ezért tagadják ők a lélek létezését.

(3) A filozófusok is, akiknek eszesebbnek kellene lenniük, mint az emberiség többi részének, a lélekről olyan kifejezésekkel beszélnek, melyet maguk sem értenek; vitatkoznak róla, állítván, hogy egy egyszerű kifejezés nem alkalmazható a lélekre, ami bármiből eredhet, ami anyagi, élő, vagy kiterjedése van; mindezek által ők úgy vonatkoztatják el azt az elképzeléseiktől, hogy az belőlük eltűnik és semmivé válik. A legszomorúbb az, hogy habár bizonygatják azt, hogy a lélek egy gondolat, de a gondolatról szóló érvelésükben, annak következtében, hogy elhatárolják azt a fizikai létezéstől, végeredményben arra a következtetésre jutnak, hogy annak el kell tűnnie, mikor a test megszűnik létezni. Mindazok, akik az ész dolgai, az ismeretanyag és a filozófia alapján indokolnak, tagadják a lélek létezését, és semmit sem hisznek el abból, amit a lélekről és lelki dolgokról mondanak. Ez nem olyan egyszerű a szíve mélyén: Ha megkérdezik őket a lélek létezéséről, azt mondják, hogy tudják, hogy az létezik, mert az Úr azt mondta, élni fognak haláluk után; bár ésszerűségük háttérbe szorítása helyett őket az Úr Igéje kelti életre.

AC 197. Az ősi emberek között, akik mennyei emberek voltak, a “kígyó” az óvatosságot jelentette, és az érzéki részt is, mely által az óvatosságot gyakorolhatták, úgy hogy a sérülésektől biztonságban legyenek. A “kígyó” ezen jelentése nyilvánvaló az Úr szavaiból, az Ő tanítványához:

“Ímé, én elbocsátlak titeket, mint juhokat a farkasok közé; legyetek azért okosak mint a kígyók, és szelidek mint a galambok.” (Máté 10:16)

A “rézkígyó”, amit a pusztaságban emeltek, az Úr érzéki részét jelképezi, aki egyedül a mennyei ember, és egyedül vigyáz és gondoskodik mindenkiről, amiért, aki felnézett rá, azt megóvta.

AC 198. _És monda az asszony a kígyónak: A kert fáinak gyümölcséből ehetünk; De annak a fának gyümölcséből, mely a kertnek közepette van, azt mondá Isten: abból ne egyetek, azt meg se illessétek, hogy meg ne haljatok.;_ (2.3. vers). A “kert fáinak gyümölcse” az a jó és igaz, amit a Legősibb Egyház mutatott nekik; “ fának gyümölcse, mely a kertnek közepette van, a hit jósága és igazsága, melyet ők önmaguktól tanultak meg, "Abból ne egyetek, meg se illessék” az önmagukból, vagy az érzékelésekből és az ismeretanyagból /világi tudományoskodás/ (sensuali et scientifico) származó hit jóságára és igazságára való gondolás elleni tiltás; “meg ne haljatok” az, hogy a hit, vagy az összes bölcsesség és értelem elpusztulna.

AC 199. Az, hogy a “fáknak gyümölcsei, melyből ehetünk” jelképezi a hitnek a Legősibb Egyház által feltárt jóságát és igazságát, vagy a hit ismeretét (cognitiones), nyilvánvaló abból a tényből, hogy azt mondják “a kert fáinak gyümölcséből ehetünk” és nem “kert fáját”, mint előtte, mikor a mennyei emberrel, vagy a Legősibb Egyházzal (Genezis 2:16) foglalkoztak. A “kert fája” ahogy ott hívták, a jóságnak és igazságnak érzékelése; a jót és igazt – mert onnan származnak – itt “gyümölcsnek” hívják, és az Igében is gyakran jelképezi a “gyümölcs”.

AC 200. Az ok, amiért itt a “tudás fájáról” úgy beszélnek, mely “a kertnek közepette” van, bár előzőleg (Genezis 2:9) az élet fájára mondták azt, hogy a kert közepén van, nem pedig a tudás fájáról, az, hogy a kert “közepette” jelképezi a bensőt; és a mennyei ember, vagy Legősibb Egyház bensője volt “az élet fája”, amelyből ezért a szeretet és hit fakadt; jóllehet azzal az emberrel, aki mennyei lelki embernek hívható, vagy ezzel az utóddal, a hit volt a kert “közepe”, vagy a benső. Lehetetlen teljesebben leírni a legősibb időkben élt ember sajátságait, mert napjainkban ez teljesen ismeretlen, szellemük teljesen különbözik bárkiétől is, akit most találhatnánk. Bár szellemük néhány gondolatát átadták, megemlíthető, hogy ők jóságból ismerték az igazságot, vagy a szeretetből ismerték, mi a hit. De amikor ez a generáció eltűnt, a másik egy teljesen különböző szellemiséget örökölt: a jóságból való igazság, vagy a szeretetből táplálkozó hit felismerése helyett ők elsajátították a jóság ismeretét az igazság eszközei által, a szeretetet a hit ismeretéből, és közülük nagyon sokan a tudáson (quod scirent) kívül alig mást. Ilyen változás történt az özönvíz után, hogy megvédje a világot a megsemmisüléstől.

AC 201. Látván, hogy ilyen szellemiséggel, mellyel a legősibb emberek az árvíz előtt rendelkeztek, és amit napjainkban már nem találunk meg és nem létezik, nem könnyű dolog érthetően megmagyarázni szavakkal szellemi életük megnyilvánulásait. Bár őket tökéletesen megértették a mennyekben; az angyalok és a mennyeinek tartott angyali lelkek ugyanolyan szellemiséggel rendelkeztek, mint azok a legősibb emberek, akik az özönvíz előtt születtek újjá; míg azok az angyalok és angyali lelkek, akiket lelkiként határoztak meg, hasonló szellemiségűek az özönvíz után újjászületettekhez, bár mindkét esetben számtalan változat van.

AC 202. A Legősibb Egyház, mely mennyei ember volt, olyan tulajdonsággal bírt, mely nem csak tartózkodott a “tudás fájáról való evéstől”, de attól is, hogy megtudja mi tartozik az érzéki dolgokból és ismeretanyagból (scientifica), származó hithez. Még meg sem érinthették ezt a fát, nehogy bármire is gondoljanak a érzéki dolgokból és az ismeretanyagból származó hit dolgáról, nehogy a mennyei életből a lelki élet szintjére süllyedjenek, vagy még lejjebb. Ilyen a mennyei angyalok élete is, azok, akik beljebb vannak a mennyekben, de még nem szenvednek attól, hogy megnevezzék a hitet, sem bármitől, ami lelki jellegű; és ha mások beszélnek róla, a hit helyett a szeretetet észlelik, egy csak általuk ismert különbséggel; ezért bármilyen is a hitük, az a szeretetből és emberszeretetből ered. Még kevésbé képesek elviselni, hogy figyeljenek a hitről szóló érvelésekre, legkevésbé pedig rá vonatkozólag bármire az ismeretanyagból (scientificum); a jóságról és igazságról alkotott elképzelésük a szeretet révén az Úrtól származik; és ezen elképzelés alapján azonnal tudják, hogy a dolog olyan-e, vagy sem. Ezért bármit is mondanak a hitről, egyszerűen felelnek, hogy az úgy van-e, vagy sem, mert az Úrtól értik meg. Hogy ez mit jelent az Úr szavaival, az Máténál látjuk:

“Hanem legyen a ti beszédetek: Úgy úgy; nem nem; a mi pedig ezeken felül vagyon, a gonosztól vagyon” (Máté 5:37)

Ekkor azt jelentette, hogy nem engedték meg nekik, hogy megérintsék a tudás fájának gyümölcsét, ha megérintenék, bűnbe esnének, ezért következésképpen “meghalnának”. Mindazonáltal a mennyei angyalok értekeznek egymás között különböző témákban, mint más angyalok, de mennyei nyelven, amelyet a szeretet alakított és abból ered, és szavakkal még kevésbé kifejezhető, mint a lelki angyaloké.

AC 203. A lelki angyalok, habár szólnak a hitről, és bár megerősítik az értelem, a gondolkodás és emlékezet (per intellectualia, rationalia et scientifica) általi hit dolgait, de sohasem alakítják ki következtetésüket ilyen alapon a hit dolgairól: akik így tesznek, gonoszok. Az Úr felruházta őket a hit minden igazságának észlelésével, bár nem olyan észleléssel, mint a mennyei angyalokat. A lelki angyalok észlelése egyfajta az Úr által létrehozott tudat, amely valójában úgy jelenik meg, mint mennyei észlelés, de mégsem az, csak lelki észlelés.

AC 204. 4, 5. vers _És monda a kígyó az asszonynak: Bizony nem haltok meg; Hanem tudja az Isten, hogy a mely napon ejéndetek abból, megnyilatkoznak a ti szemeitek, és olyanok lésztek mint az Isten: jónak és gonosznak tudói._ A “megnyilatkoznak a ti szemeitek, ha ejéndtek a fa gyümölcséből” jelképezi, ha ők a hit dolgait az érzékek és a tudás (ex sensuali et scientifico) szempontjából vizsgálnák, vagyis önmaguk szerint, egyszerűen tévesnek látnák azokat a dolgokat. És ha ők olyanok lennének “mint az Isten, ismervén a jót és igazat” azt jelentené, hogy önmaguktól tennék, mintha Isten lennének, és önmagukat vezethetnék.

AC 205. Minden vers tartalmaz egy bizonyos állapotot, vagy állapotváltozást az egyházban. A megelőző versek, habár nem ilyen indíttatásúak, mindazonáltal törvénytelennek tekintették őket; Ezek a versek egy kezdeti kétségről szólnak, hogy nem lenne tovább már törvényes, és igaz számukra, az amit elődeiktől hallottak, ha ezt mernék látni és szemeiket kinyitni. Egészében, az önszeretet hatásának következményeképpen elkezdtek gondolkodni azon, hogy önmagukat vezethetnék és emígyen olyanok lennének, mint az Úr; az önmagát szerető természete olyan, hogy vonakodik elfogadni az Úr vezetését, jobban szereti önmagát irányítani, és saját magát irányítva az érzékek és az ismeratanyag dolgaihoz forduljon a hitet illetően.

AC 206. Kik hisznek erősebben abban, hogy szemeik kinyíltak, és hogy mint Isten, tudják mi a jó és a gonosz, mint azok, akik magukat szeretik, és ugyanakkor kitűnnek a világi tudományban? Ki az, aki még inkább vak? Egyetlen kérdés hozzájuk, és láthatóvá válik, hogy nem is tudják, még kevésbé hisznek a lélek létezésében; a lelki és mennyei élet természetével alig ismerkedtek meg; és nem fogadják el az örök életet; önmagukban azt hiszik, olyanok, mint a vadállatok, melyek elpusztulnak; nem fogadják el az Urat sem, csak az önimádatot és a természetet. Azok közül, akik meg akarják védeni kinyilvánításaikat, azt mondják, hogy a természet egy bizonyos Felsőbbrendű Létformája (Ens) -melyet nem ismernek- irányít mindent. Ezek azok az elvek, melyekben az érzéki és az ismeretanyag alapján több módon megerősítik magukat, és ha mernék, megtennék az egész világegyetem előtt. Habár az ilyen személyek azt kívánják, hogy istenként, vagy az emberek legbölcsebbikeiként tekintsenek rájuk, ha megkérdezik őket tudják-e mi az, ami nincs meg bennük, azt válaszolnák, hogy nincs létezésük, és ha megfosztják őket mindentől, ami a sajátjuk, akkor nem lennének semmik. Ha megkérdeznék őket mi az Úrtól származó élet, azt gondolnák, hogy az fantázia. Ha megkérdeznék őket vajon tudják-e mi a tudat, azt mondanák, az pusztán a képzelet szüleménye, amely egyszerűen azt szolgálja, hogy a közönségességet korlátok közé szorítsa. Ha megkérdeznék, hogy vajon tudják-e mi az észlelés, ők csak nevetnének, és szórakoztató bolondságnak tartanák. Ilyen az ő bölcsességük, ilyen a “nyitott szemük” és ilyen “istenek” ők. Az efféle szabályokat, melyek szerintük a napnál világosabbak, tekintik a kiindulópontnak, és ezeket követik, ily módon elmélkednek a hit misztériumáról; mi mást eredményezhet ez, mint a sötétség feneketlen mélységét? Ezek, legfőképp, a “kígyók”, akik megrontják a világot. De a Legősibb Egyház ezen utódjának nem csak ilyen jellemzője volt. Azzal foglalkozik ez a fejezet (14-19. vers), amivé vált.

AC 207. 6. vers. “_És látá az asszony, hogy jó az a fa eledelre s hogy kedves a szemnek, és kivánatos az a fa a bölcseségért: szakaszta azért annak gyümölcséből, és evék, és ada vele levő férjének is, és az is evék._ “Jó eledelre” jelképezi a szerelmet, “kedves a szemnek” a képzeletet, “kívánatos a bölcsességért” a gyönyört: mindezek a Hozzátartozó, vagy “asszony”, “férje evék” jelképezi az értelem hozzájárulást. (265)

AC 208. A Legősibb Egyház negyedik utódja volt az, amelyik önszeretet (amore proprio) csábításától szenvedett és kelletlenül hitt a kinyilatkoztatásokban, kivéve, ha azt az ész és ismeretanyag dolgai igazolták.

AC 209. Az itt használt kifejezések, mint “jó az a fa eledelre, kedves a szemnek és kivánatos az a fa a bölcseségért” olyanok, mintha a legősibb időkben élők szellemiségét magukévá tették volna, különösen az akaratra vonatkozót, mert gonoszságuk az akaratból eredt. Ahol az Ige az özönvíz utáni emberekkel foglalkozik, olyan kifejezéseket használ, amelyekhez nincs annyi köze az akaratnak, mint inkább a megértésnek; a legősibb emberek a jóságból vették az igazságot, az özönvíz utániak pedig az igazságból a jóságot.

AC 210. Ami az ember Hozzátartozója, ily módon jellemezhető. Az ember Hozzátartozója minden gonoszság és hamisság, ami az ön- és világszeretetből ered, és abból, hogy nem hisz az Úrban vagy az Igében, csak magában, és annak feltételezéséből, hogy ami érzékileg, vagy az ismeretanyag (sensualiter et scientifice) eszközeivel nem bizonyítható, az semmi. Így az emberek még gonoszabbá és hamisabbá váltak, és minden dologban eltévelyedtek; a gonosz dolgokat jónak látják, a jót gonosznak; a hamis dolgokat igaznak, az igazat hamisnak; a valóban létező dolgokról azt feltételezik, hogy nem léteznek, a nem létező dolgokról pedig azt, hogy léteznek. A gyűlöletet szeretetnek hívják, a sötétséget világosságnak, a halált életnek és fordítva. Az Igében az ilyen embereket “nyomorék” és “vak” embereknek nevezik. Ilyen az ember Hozzátartozója, mely magában ördögi és átkozott.

AC 211. 7. vers. _És megnyilatkozának mindkettőjöknek szemei s észrevevék, hogy mezítelenek_. “Megnyilatkozának szemeik” jelképez egy benső parancs által diktált tudást és tudomásulvételt, hogy “mezítelenek” voltak az az, hogy többé már nem ártatlanok, mint amilyenek azelőtt voltak, hanem gonoszok.

AC 212. Az Ige hasonló kifejezéseiből nyilvánvaló, hogy a “megnyilatkozának szemeik” jelképezi a benső késztetést, mint mikor Bálám – látomásai eredményeképpen – azt mondja magáról: “a megnyílt szemű ember” (Mózes IV.24:3). Jonathán, aki mikor megkóstolta a lépes mézet, és egy benső hang azt súgta neki, hogy az rossz, azt mondta “megnyíltak szemei”, vagyis megvilágosodott, így látta, amit nem tudott (Sámuel I. 14:29). Továbbá az Igében a “szemek” gyakran a megértést jelentik és egy benső késztetést, mint Dávidnál:

“Világosítsd meg szemeimet, hogy el ne aludjam a halálra” (Zsoltárok könyve 13:4), ahol a “szemek” a megértést jelentik. Így van Ezékielnél is, ahol azokról beszélnek, akik nem hajlandóak a megértésre, “kiknek szemeik vannak a látásra, de nem látnak” (Ézekiel 12:2).

Ésaiásnál: “Szemeit kend be: ne lásson szemeivel” (Ésaiás 6:10) jelentése, hogy vakká tennék őket, nehogy megértsék. Így Mózes azt mondta az embereknek: “De nem adott az Úr néktek szívet, hogy jól értsetek, szemeket, hogy lássatok” (Mózes V. 29:4). Ahol a “szív” az akaratot jelképezi, a “szem” a megértést. Ésaiásnál azt mondják az Úrról, hogy “megnyisd a vakoknak szemeit”(Ésaiás 42:7) és ugyanannál a Prófétánál: “a homályból és sötétből a vakoknak szemei látni fognak” (Ésaiás 29:18)

AC 213.”Észrevevén, hogy mezítelenek” jelképezi önmaguk ismeretét és megértését, és hogy már nem olyan ártatlanok, mint azelőtt, de gonoszok, amint ez a vonatkozó fejezet utolsó verséből nyilvánvaló, ahol azt mondják: “Valának pedig mindketten mezítelenek, az ember és az ő felesége, és nem szégyenlik vala” és ahol az látható, hogy “nem szégyenlik vala mezítelenségüket” ott azt jelenti, hogy ártatlanok voltak. Az ellenkezőjét a “szégyenlék magukat” jelenti, mint ebben a versben, ahol azt mondják “figefa levelet aggatának azért össze, és körülkötőket csinálának magoknak”, ahol már nincs ártatlanság, a mezítelenség szégyen és gyalázat, mert a gonoszra való gondolás tudata megjelenik. Ezért az Igében a “mezítelenség”-et a gyalázat és gonoszság egy fajtájaként használják és egy megtévelyedett egyházban kimondták, mint Ezékielnél: “Mikor mezítelen és befedezetlen valál, véredben eltapodva voltál.” (Ezékiel 16:22)

Újra: “Mezítelen s ruhátalan hagynak, hogy feltakartassék paráznaságaid szemérme” (Ezékiel 23:29)

Jánosnál: “Gazdaggá légy; és fehér ruhákat, hogy öltözeted legyen, és ne láttassék ki a te mezítelenségednek rútsága” (Jelenések könyve 3:18)

Az utolsó napra vonatkozóan: “Boldog, a ki vigyáz és őrzi az ő ruháit, hogy mezítelenen ne járjon, és meg ne lássák az ő rútságát” (Jelenések könyve 16:15)

Mózes V. könyvében: “Ha valaki asszonyt vesz magához, és feleségévé teszi azt, és ha azután nem találja azt kedvére valónak, mivelhogy valami illetlenséget talál benne, és ír néki váló levelet” (Mózes V. könyve 24:1)

Ugyanezért Áronnak és fiainak azt parancsolták, hogy vászonnadrágot viseljenek, mikor az oltár elé járulnak szolgálni, “hogy befödjék azoknak mezítelen testét, hogy bűnt ne vigyenek oda és meg ne haljanak” (Exodus 28:42, 43).

AC 214. “Mezítelen”-nek nevezték őket, mert a Hozzátartozóra hagyatkoztak. Ők, akik a Hozzátartóra, vagyis magukra hagyatkoztak, többé nem bírtak értelemmel és bölcsességgel, vagy hittel, és végeredményben “mezítelenek” az igazságot és jóságot illetően, így gonoszok.

AC 215. Hogy az ember Hozzátartozója gonosz és hamis, nekem bizonyítja az a tény, hogy bármilyen lélek bármikor azt mondta magáról, hogy hamis és gonosz volt, és amikor tudatták velem, hogy magukról beszélnek, azonnal felismertem, hogy ez hamis, bár mialatt beszéltek annyira meg voltak győződve az elmondott igazságról, mintha kétség sem férne hozzá. Ugyanez az eset azokkal az emberekkel is, akik maguktól beszélnek. Ugyanúgy, ha bármely személyek fejtegetésekbe bocsátkoznának a lelki és az örök élet, vagy a hit dolgairól, fel tudnám ismerni, hogy ők kételkedtek, vagy tagadták azt, és a hitre vonatkozó gondolkodást, kétkedést vagy tagadást is. És mivel mindez magából, vagy Hozzátartozójából ered, még több hamisságba merülnek, végül a sötétség mély poklába, azaz a hamisságba, és mikor a mélységben vannak, a legkisebb ellenvetés uralkodik ezer igazság felett, mint ahogy a por egy apró részecskéje kapcsolatba kerülve a szem pupillájával eltakarja a világegyetemet és mindent, amit az tartalmaz. Az ilyen személyekről mondja az Úr Ésaiásnál:

“Jaj azoknak, a kik magoknak bölcseknek látszanak, és eszesek önnön magok előtt!” (Esaiás 5:21)

És újra:

“Gonoszságodban bíztál, és ezt mondád: Nem lát senki engem! Bölcseséged és tudományod csalt meg téged, és ezt mondád szívedben: Én vagyok és nincs senki több. Azért jő te reád a gonosz, a melynek keletkezését nem tudod, és romlás sújt le rád, a melyet meg nem engesztelhetsz, és hirtelen jő pusztulás reád, nem is tudod!” (Esaiás 47:10, 11)

Jeremiásnál:

“Minden ember bolonddá lett tudomány nélkül, minden ötvös megszégyenül a maga bálványa miatt, mert hazugság az ő öntése és nincs benne lélek.” (Jeremiás 51:17)

a “maga bálványa” az ember Hozzátartozójának a hamissága, az “ő öntése” pedig a gonoszsága.

AC 216. “Figefa levelet aggatának azért össze, és körülkötőket csinálának magoknak”. “Leveleket aggatának össze” a mentegetőzésüket jelenti, a “figefa levél” a természetes jót; “körülkötőket csinálának” pedig, hogy szégyenkeztek. Ilyen a beszéde a legősibb embereknek, ezért így írták le az egyház ezen utódját, ezzel jelképezve, hogy az előzőleg élvezett ártatlanság helyett ők csak a természetes jóval bírnak, mely által a gonoszságukat elrejtették; s természetes jóban lévén szégyenkeznek.

AC 217. Az Igében használt “szőlőtőke” a lelki jót jelenti, a “fügefalevél” a természetes jót, ami napjainkban teljesen ismeretlen, mert az Ige belső tartalma elveszett; mindazonáltal bárhol forduljanak elő ezek a kifejezések, ezt a jelentést jelképezik, tartalmazzák; mint ahogy az Úr példabeszédeiben szólt a “szőlőskert”-ről és a “fügefalevél”-ről, mint Máténál:

“És meglátva egy fügefát az út mellett, oda méne hozzá, és nem talála azon semmit, hanem csak levelet és monda annak Gyümölcs te rajtad ezután soha örökké ne teremjen. És a fügefa azonnal elszárada.” (Máté 21:19)

ami azt jelenti, hogy semmilyen jó, még a természetes jó sem található meg a földön. A “bornak” és a “fügefalevélnek” hasonló a jelentése Jeremiásnál:

“Szégyenkezniök kellene, hogy útálatosságot cselekedtek; de szégyenkezni nem szégyenkeznek, még pirulni sem tudnak: ezért elesnek majd az elesendőkkel; az ő megfenyíttetésök idején elhullanak, azt mondja az Úr. Végképen véget vetek nékik, azt mondja az Úr! Nincs gerezd a szőlőtőkén, nincs füge a fügefán, a levele is elhervadt” (Jeremiás 8:12, 13)

ami azt jelenti, hogy minden jó, mind a lelki, mind a természetes, eltűnt mióta úgy megrontották őket, hogy még a szégyenérzetüket is elvesztették, mint napjainkban azok, akik gonoszok és ők távol állván attól, hogy erkölcstelenségük miatt elpiruljanak, azt inkább dicsőségükké teszik. Jósuánál:

Mint szőlőfürtöket a pusztában, úgy találtam Izráelt; mint a fügefa első termésének zsengéjét, úgy néztem a ti atyáitokat” (Hóseás 9:10)

És Joélnél

“Ne féljetek, ti mezei vadak! mert zöldülnek a pusztának virányai; mert a fa megtermi gyümölcsét; a füge és szőlő is kitárják gazdagságukat” (Joél 2:22)

A “szőlő” itt a lelki jót jelenti, a “füge” a természetes jót.

AC 218. 8. vers. “_És meghallák az Úr Isten szavát, a ki hűvös alkonyatkor a kertben jár vala; és elrejtőzék az ember és az ő felesége az Úr Isten elől a kert fái között.”_ “Az Úr Isten szava, a kertben jár vala” jelképezi a belső parancsot, ami a félelem érzését okozza, ez a parancs az észlelés maradéka, mellyel még rendelkeznek; “hűvös alkonyat” jelenti azt az időszakot, mikor az egyház még rendelkezett az észlelés maradékával; “elrejtőzék az ember és az ő felesége az Úr Isten elől”, hogy félik a parancsot, amint azok esetében szokott lenni, akik tudatában vannak a gonosznak; a “kert fái között” ahol elrejtőztek, jelképezi a természetes jót; itt a “között” a benső; a “fa” pedig az észlelés, mint előzőleg; de mert nagyon kevés észlelés maradt, a fáról egyes számban beszélnek, mintha csak egy maradt volna.

AC 219. Az, hogy “Az Úr Isten szava, a kertben jár vala” egy belső parancsot jelent amitől féltek, az Igében írt “hang” jelentéséből bizonyos, ahol az “Isten hangjá”-t használják, hogy jelképezzék magát az Igét, a hit elvét, a lelkiismeretet, vagy egy belső figyelmeztetést, ennélfogva minden korholás innen származik; az is, hogy a vihart “Isten hangjának” nevezik, mint Jánosnál:

“És kiálta nagy szóval, mint mikor az oroszlán ordít; és mikor kiálta, megszólaltatá a hét mennydörgés az ő szavát.” (Jelenések könyve 10:3)

ez jelenti, hogy volt egy külső és egy belső hang is. Újra:

“Hanem a hetedik angyal szavának napjaiban, mikor trombitálni kezd” (Jelenések könyve 10:7)

Dávidnál:

“E földnek országai mind énekeljetek Istennek: zengjetek dicséretet az Úrnak! A ki kezdettől fogva az egek egein ül; ímé, onnét szól nagy kemény szóval” (Zsoltárok könyve 68:33,34)

Az “egek egein ül” jelképezi a Legősibb Egyház bölcsességét; a “szó” a kinyilatkoztatást és a belső parancsot is. Megint:

“Az Úr szava zeng a vizek fölött, a dicsőség Istene mennydörög, az Úr ott van a nagy vizek felett. Az Úr szava erős; az Úr szava fenséges. Az Úr szava czédrusokat tördel, összetöri az Úr a Libánon czédrusait is.

Az Úr szava tűzlángokat szór. Az Úr szava megrengeti a pusztát, megrengeti az Úr Kádesnek pusztáját. Az Úr szava megborjaztatja a nőstény szarvasokat, lehántja az erdőket” (Zsoltárok könyve 29:3-5, 7-9)

Ésaiásnál:

“És megzendíti az Úr dicsőséges szavát, karjának lesujtását megmutatja megbúsult haragjában és emésztő tűz lángjában, vízáradással, zivatarral és jégeső kövével. Mert az Úrnak szavától megretten Assiria, veri azt akkor vesszővel” (Ésaiás 30:30, 31)

AC 220. A “hang jár vala” jelenti, hogy kevés észlelés maradt, és az is magától és nem talált meghallgatásra, amint az kitűnik a következő versből is, ahol azt mondják “Isten szólt az emberhez”. Ésaiásnál:

“Egy szó kiált: A pusztában, Szózat szól: Kiálts!” (Ésaiás 40:3,6)

A “puszta” az egyház, ahol nincs hit; “egy szó kiált” az Úr eljövetelének bejelentése, és általában az Ő eljövetelének minden bejelentése, mint amilyen a feltámadás, amikkel jön egy belső parancs is.

AC 221. Az, hogy a “hűvös alkonyat” egy időszakot jelképez, amikor az egyháznál valamennyi észlelés még megmaradt, nyilvánvaló a “nappal” és az “éjszaka” jelentéséből. A legősibb emberek az egyház helyzetét a nappal és éjszaka idejével hasonlították össze, a nappal idejében az egyház még világossággal bírt, ezért ezt a helyzetet a ”nappal” lélegzetéhez vagy levegőjéhez hasonlították, mert az észlelésnek még maradt egy kis maradványa, miáltal tudták, hogy elbuktak. Az Úr a hit helyzetét szintén “nappalnak” nevezi, a hit nélküliséget pedig “éjszakának”, mint Jánosnál:

“Nékem cselekednem kell annak dolgait, a ki elküldött engem, a míg nappal van: eljő az éjszaka, mikor senki sem munkálkodhatik” (János 9:4)

Ezen okokból hívják az ember feltámadásának állapotát is “nappalok”-nak az 1. fejezetben.

AC 222. Az, hogy “Elrejtőzék az Úr Isten elől” jelenti a parancstól való félelmet, mint szokásos azoknál, akik a gonosz tudatában vannak nyilvánvaló a válaszból (10. vers) _“Szavadat hallám a kertben, és megfélemlém, mivelhogy mezítelen vagyok, és elrejtezém”_. Az “Isten, vagy az Úr arca” a könyörület, béke és minden jó, mint ez teljesen nyilvánvaló az áldásból:

“Világosítsa meg az Úr az ő orczáját te rajtad, és könyörüljön te rajtad. Fordítsa az Úr az ő orczáját te reád, és adjon békességet néked.” (Mózes 6:25, 26)

Dávidnál:

“Az Isten könyörüljön rajtunk és áldjon meg minket; világosítsa meg az ő orczáját rajtunk” (Zsoltárok könyve 67:2)

Másutt:

“Sokan mondják: Kicsoda láttat velünk jót? Hozd fel reánk arczodnak világosságát, oh Uram!” (Zsoltárok könyve 4:7)

Az Úr könyörületességét pedig “arcok angyalának” nevezik Ésaiásnál:

“Az Úrnak kegyelmességeiről emlékezem, az Úr dicséreteiről mind a szerint, a mit az Úr velünk cselekedett; az Izráel házához való sok jóságáról, a melyet velök cselekedett irgalma és kegyelmének sokasága szerint. És ő mondá: Bizony az én népem ők, fiak, a kik nem hazudnak; és lőn nékik megtartójok. Minden szenvedésöket Ő is szenvedte, és orczájának angyala megszabadítá őket, szerelmében és kegyelmében váltotta Ő meg őket, fölvette és hordozá őket a régi idők minden napjaiban.” (Ésaiás 63:7-9)

AC 223. Az, hogy az “Úr arca” a könyörület, béke és minden jó, abból nyilvánvaló, hogy Ő könyörületből mindenkire vigyáz, és sohasem fordítja el arcát senkitől sem; hanem a gonosz ember az, aki elfordítja arcát, mint az Úr azt mondja Ésaiásnál:

“Hanem a ti vétkeitek választanak el titeket Istenetektől, és bűneitek fedezték el orczáját ti előttetek, hogy meg nem hallgatott” (Ésaiás 59:2)

És itt _“Szavadat hallám a kertben, és megfélemlém, mivelhogy mezítelen vagyok”_

AC 224. A könyörület, béke és minden jó, vagyis “Isten arcai” a parancs okai azoknak, akiknek van észlelésük, és – habár más módon – azoknak is, akiknek van lelkiismeretük, és ők mindig könyörületesen cselekszenek, de ők az ember állapota szerint kapják azt. Ennek az embernek, azaz a Legősibb Egyház utódjának állapota a természetes jó egyike; és ők, akik a természetes jóban leledznek olyan tulajdonságúak, hogy a félelem és szégyen révén fedik el magukat, mert mezítelenek: míg a természetes jótól megfosztottak nem fedik el magukat, mert érzéketlenek a szégyenre; rájuk vonatkozóan ld. Jeremiás (8:12, 13) (217. fejezet).

AC 225. Az, hogy a “kert fái között” jelképezi a természetes jót, melyben a “fa” egyfajta észlelést jelképez, szintén nyilvánvaló a “kertből”, melyben a mennyei ember lakott; minden jót és igazat “kertnek” neveztek az azt gondozó ember szerinti megkülönböztetéssel. A jó csak akkor jó, ha alapja mennyei, melyből, vagy melyen keresztül jön az észlelés az Úrtól. Ezt a belsőt hívják “közöttnek”, mint az Ige bármelyik részében.

AC 226. 9. 10. vers. _Szólítá ugyanis az Úr Isten az embert és monda néki: Hol vagy? És monda: Szavadat hallám a kertben, és megfélemlém, mivelhogy mezítelen vagyok, és elrejtezém._ A “szólítá”, a “szó a kertben”, a “megfélemlém, mivelhogy mezítelen vagyok” és az “elrejtezém” jelentését már előzőleg megmagyaráztam. Az Igében általános az, hogy az embertől először megkérdezik, hogy hol van, mit csinál, bár az Úr mindezt már előzőleg tudta; a kérdés oka az, hogy az ember elismerhesse és bevallhassa.

AC 227. Az kívánatos, hogy az észlelés, belső parancs és lelkiismeret eredete ismert legyen, de napjainkban ez teljesen ismeretlen; én elmondhatok valamit a témáról. Az a nagy igazság, hogy az Úr irányítja az embert a lélek és az angyalok által. Amikor a gonosz lélek kezd uralkodni, az angyalok azon dolgoznak, hogy elhárítsák a gonoszságot és hamisságot és ezért harc alakul ki. Ez az a harc, melyet az ember képes lesz érzékelni az észlelés, parancs és lelkiismeret által. Ezek, valamint a kísértés által az ember tisztán láthatná, hogy a lelkek és angyalok vele vannak, ha nem lenne annyira belemerülve a testi dolgokba, hogy nem hisz el semmit, amit a lelkekről és angyalokról mondanak. Az ilyen személyek, még ha százszor is éreznének ilyen harcot, azt mondanák, hogy csak képzelgés és egy zavaros agy hatása. Nekem megengedték, hogy érezzem ezeket a harcokat, és élénken érzékeljem azokat, ezerszer és ezerszer, és néhány évig majdnem folyamatosan, ahogy azt is, hogy tudjam, ki, mi és hol okozza ezeket, mikor jönnek és mikor mennek; és társalogtam velük.

AC 228. Lehetetlen leírni a kifinomult érzékelést, mely által az angyalok felismerik vajon nem nyert-e bebocsátást valami, ami ellentétes a hit igazságával és a szeretet jóságával. Ők felismerik a belépő értékét, és hogy mikor lép be, ezerszer pontosabban, mint maga az ember, aki alig tud erről valamit. Az emberben lévő legparányibb gondolatot teljesebben felismerik, mint maga az ember a legnagyobbat. Ez valóban hihetetlen, de nagyon is igaz.

AC 229. 11-13. vers. _És monda Ő: Ki mondá néked, hogy mezítelen vagy? Avagy talán ettél a fáról, melytől tiltottalak, hogy arról ne egyél? És monda az ember: Az asszony, a kit mellém adtál vala, Ő ada nékem arról a fáról, úgy evém. És monda az Úr Isten az asszonynak: Mit cselekedtél? Az asszony pedig monda: A kígyó ámított el engem, úgy evém._ Ezeknek a szavaknak a jelentése nyilvánvaló az előzőekben megmagyarázottakból, nevezetesen, hogy a gondolkozó ember maga szenvedi el, hogy a Hozzártartozó félrevezeti, mert az kedves neki (vagyis az önszeretet), így nem hisz semminek, csak amit lát és érez. Mindenki láthatja , hogy az Úr Isten nem beszélt a kígyóhoz, valójában ott nem is volt kígyó, és a kígyó által jelképezett érzéki részhez sem szólt, de ezek a szavak mást jelentést tartalmaznak, nevezetesen azt, hogy Ők maguk felismerték, hogy ítélőképességük becsapta Őket, és már – az önszeretet következményeként – az Úrról hallott igazságokra és benne való hitre vonatkozó dolgok tisztázására vágynak, mielőtt elhinnék azt.

AC 230. Az utódot uraló gonosz az önszeretet volt, anélkül, hogy ugyanakkor nagyon szerették volna a világot, mint ahogy ez napjainkban van; saját háztartásukban és családjukkal laktak, és nem kívánták gyarapítani vagyonukat.

AC 231. A Legősibb Egyház, mely az özönvíz előtt létezett, az özönvíz utáni Ősi Egyház, valamint a Zsidó Egyház, azután az új egyház, vagy az Úr eljövetele utáni nem zsidók egyháza és a mai egyház gonoszsága is az volt és most is az, hogy nem hisznek az Úrban vagy az Igében, csak magukban és saját érzékeikben. Így nincs hit, és ahol nincs hit, ott nincs közeli szeretet sem, következésképpen minden hamis és gonosz..

AC 232. Mindazonáltal napjainkban sokkal rosszabb, mint előzőleg, mert most az emberek elismerik a tudat ismeretanyag (scientifica) általi kétkedését, ami ismeretlen volt az Ősi emberek számára, és így a sötétség elmondhatatlan foka született meg. Ha az emberek tudnák milyen nagy a sötétség, megdöbbennének.

AC 233. A hit misztériumának felfedezése az ismeretanyag (scientifica) által olyan lehetetlen, mint hogy a teve átmenjen a tű fokán, vagy a csípő irányítsa a mellkas és szív legfinomabb rezgéseit. Olyan nagy, igen, sokkal több az, ami a tudatunkhoz és ismeretanyagunkhoz (sensuale et scientificum) tartozik, mint ami a lelkihez és mennyeihez. Az, aki kutatja a természet rejtett dolgait, amelyek megszámlálhatatlanok, csak egy dolgot fedez fel, és mialatt kutat, hibákba esik, mint az jól tudott. Mennyire valószínû, hogy ez történik amikor valaki a szellemi, és mennyei élet titkos igazságait vizsgálja, ahol a természetben láthatatlan rejtéjek miriádjai léteznek.

\[2\] Magyarázatként vegyünk egy egyszerű példát: Az ember magától csak gonosz dolgot tud csinálni és elfordul az Úrtól. Mégis, nem az ember csinálja ezeket a dolgokat, hanem a vele lévő gonosz lelkek. És nem is a gonosz lelkek csinálják, hanem maga a gonosz, amit Ők maguk hoztak létre. Még ha az ember gonosz dolgokat is művel és elfordul az Úrtól, és vétkezik; mégis az Úr által él. Így másrészről az ember magától valószínűleg nem tud jót tenni, ezért az Úrhoz fordul, de ezt az angyalok csinálják. Az angyalok sem tudják ezt megtenni, hanem csak az Úr egyedül. És mégis az ember képes magától jót cselekedni, és magát az Úrhoz fordítani. Ezeket a tényeket eszünkkel, ismeretanyagunkkal és filozófiánkkal sohasem foghatjuk fel, és ha ezeket meg is beszéljük, igazságuk ellenére is tagadni fogjuk. És ez mindennel így van.

\[3\] Az előbb elmondottakból az biztos, hogy azok, akik meggyőződésből beszélnek az érzéki dolgokról és az ismeretanyagról, magukat nem csak kétségbe, de tagadásba is taszítják, vagyis feneketlen sötétségbe, végezetül a teljes érzéki vágyba. Minthogy hisznek abban, ami hamis, így hamis dolgokat is művelnek. Mivel azt hiszik, hogy a lelki és mennyei dolgok nem léteznek, így szerintük nincs más, mint a testi és világi dolgok. És ezért szeretnek mindent, ami magukhoz, vagy a világhoz tartozik, és ily módon a hamisságból fakadó érzéki vágyak és gonoszság dolgait csinálják.

GENEZIS 3:14-19

14.És monda az Úr Isten a kígyónak: Mivelhogy ezt cselekedted, átkozott légy minden barom és minden mezei vad között; hasadon járj, és port egyél életed minden napjaiban.

15.És ellenségeskedést szerzek közötted és az asszony között, a te magod között, és az Ő magva között: az neked fejedre tapos, te pedig annak sarkát mardosod.

16.Az asszonynak monda: Felette igen megsokasítom viselősséged fájdalmait, fájdalommal szűlsz magzatokat; és epekedel a te férjed után, Ő pedig uralkodik te rajtad.

17.Az embernek pedig monda: Mivelhogy hallgattál a te feleséged szavára, és ettél arról a fáról, a melyről azt parancsoltam, hogy ne egyél arról: Átkozott legyen a föld te miattad, fáradságos munkával élj belőle életednek minden napjaiban.

18.Töviset és bogácskórót teremjen tenéked; s egyed a mezőnek fűvét.

19.Orczád verítékével egyed a te kenyeredet, míglen visszatérsz a földbe, mert abból vétettél: mert por vagy te s ismét porrá lesz

TARTALOM

AC 234. Az egyház későbbi helyzetét a vízözönig leírtuk; és mivel akkor az egyház majdnem megsemmisítette önmagát, előre megjósolták, hogy az Úr eljön e világra és megmenti az emberiséget.

AC 235. Miután vonakodva hittek mindabban, amit nem a tudat diktált, az érzéki rész, a “kígyó”, megátkozta önmagát és pokolivá vált. (14. vers)

AC 236. Ezért, hogy az emberiséget megakadályozzák abban, hogy a pokolba rohanjon, az Úr megígérte, hogy eljön a világra. (15. vers)

AC 237. Az egyházat a továbbiakban “asszonyként” írják le, aki annyira szerette önmagát, vagy Hozzátartozóját, hogy többé nem képes megérteni az igazságot, bár a gondolkodást megadták nekik, hogy az “irányítsa” őket. (16. vers)

AC 238. A gondolkodás minőségét aztán leírták, amennyiben az hozzájárult, és így az megátkozta magát, és pokolivá vált, ezért nem maradt más, csak az okoskodás. (17. vers)

AC 239. Leírják az átkot és a pusztítást is, valamint azok pokoli természetét. (18. vers)

AC 240. Utána az irtózásukat mindattól, ami hit és szeretet; ezért emberből nem emberré lettek. (19. vers)

BELSŐ TARTALOM

AC 241. A legősibb embereket, lévén mennyei emberek, úgy teremtették, hogy a világon, vagy a föld felszínén lévő minden tárgyat, amit észrevettek, valóban láttak, de csak a mennyei és Isteni dolgokra gondoltak, melyeket ezek a tárgyak jelképeztek vagy megjelenítettek. Látásuk csupán közreműködő tevékenység volt, következésképpen a beszédük is. Bárki tudhatja azt saját tapasztalatából, hogy ha nagyon figyeli a beszélő szavainak értelmét, hallja ugyan a szavakat, de mintha nem hallaná őket, csak az értelmét fogadja be; aki még mélyebben gondolkozik, az még csak nem is a szavak értelmére, hanem egy általánosabb értelemre figyel. De az utódok, akikkel itt foglalkozunk nem hasonlítottak apáikra. Amikor meglátták a világon és föld felszinén lévő tárgyakat, melyeket szerettek, tudatuk ragaszkodott hozzájuk, és ezekre gondoltak, ezekből pedig a mennyei és isteni dolgokra. Számukra az érzékelés kezdett alapvető dolog lenni, míg apáiknak ez csak közreműködés volt. És mikor az vált alapvetővé, ami világi és földi, az emberek ebből következtettek a mennyei dolgokra is, és elvakították magukat. Hogyan is tudhatná ezt bárki saját tapasztalatából; az, aki a beszélő szavaira figyel, és nem a szavak értelmére, csak keveset fog fel az értelméből, és még kevesebbet az értelem általánosabb jelentéséből, és néha mindenre, amit egy ember mond, egyetlen szavából vagy egy nyelvtani sajátosságból következtet.

AC 242. 14. vers. _És monda az Úr Isten a kígyónak: Mivelhogy ezt cselekedted, átkozott légy minden barom és minden mezei vad között; hasadon járj, és port egyél életed minden napjaiban._ “Monda az Úr Isten a kígyónak” jelképezi azt, hogy elfogadták az érzéki részüket, mint (bukásuk) okát. “Átkozott légy minden barom és minden mezei vad között” jelképezi, hogy az érzéki részük eltereli őket mindentől, ami mennyei, és a testi dolgok felé fordítja őket, ezért megátkozta magát; a “barom” és “mezei vad”, mint előzőleg, itt is a hatásokat jelképezi. “Hasadon járj” jelképezi, hogy az érzéki részek már nem nézhetnek felfelé, a mennyei dolgok felé, csak lefelé, a testi és földi dolgok felé. A “Port egyél életed minden napjaiban” azt, hogy érzéki részük többé nem tud másból, mint testi és földi dolgokból élni, így pokolivá vált.

AC 243. A legősibb mennyei embereknél a testi érzékeknek szolgai és alárendelt szerepük volt a belső emberhez képest, és nem is törődtek velük. De miután elkezdték szeretni magukat, a tudat dolgait helyezték a belső ember elé, ezért ezek a dolgok elkülönültek, testivé váltak, és így megbélyegeztettek.

AC 244. Miután már megmutattuk, hogy “Monda az Úr Isten a kígyónak” jelenti azt, hogy felismerték, hogy az érzéki rész okozta bukásukat, nem kell többet mondani erről.

AC 245. “És monda az Úr Isten a kígyónak: Mivelhogy ezt cselekedted, átkozott légy minden barom és minden mezei vad között” jelenti, hogy az érzéki rész elterelte magát attól, ami mennyei, a testi dolgok felé fordult, így megátkozta magát, mindez az Ige belső tartalmából tisztán látható. Az Úristen, vagy Jézus sohasem átkoz meg senkit sem. Senkire sem mérges, sohasem visz senkit sem kísértésbe, nem büntet meg senkit, és még kevésbé átkoz meg bárkit. Ezt csak a pokol népsége teszi meg, a kegyelem, béke és jóság Szökőkútjából ilyen dolgok sohasem erednek. Azért mondják azt, itt és az Ige más részeiben, hogy az Úristen nemcsak elfordítja arcát, de mérges, büntet, kísért, hanem öl, sőt átkoz is, mert az emberek azt hihetik, hogy az Úr kormányoz és rendelkezik mindenki és minden felett a világegyetemben, még magán a gonoszon, a büntetéseken és a kísértéseken is; és miután ezt az általános elképzelést kapták, megtanulhatják hogyan kormányoz és rendelkezik az Úr a büntetés és kísértés gonoszságát jóra fordítva. Az Ige tanításában és tanulásában a legáltalánosabb igazságoknak kell először jönni; ezért a szó szerinti értelem tele van ilyen dolgokkal.

AC 246. Az, hogy a “barom és minden mezeit vad” jelképezi a hatásokat, nyilvánvaló abból, amit előzőleg mondtunk azokról (45, 46), amihez még hozzátehetjük Dávid következő fejezetét:

_“Bő záport hintesz vala, oh Isten, a te örökségedre, s a lankadót megújítod vala.”_ (Zsoltárok könyve 68:10)

Ahol “a lankadó” a jó hatását jelenti, mert azt mondja “megújítod az örökséged”. Amiért itt, és a Genezis 2:19, 20 szakaszában a “barom és mezei vadállat”-ot említenek, míg a Genezis l:24, 25 szakaszban “barmok, csúszó-mászó állatok és szárazföldi vadak”-nak hívják őket az az, hogy a mostani (második) fejezet az egyházzal és a feltámadt emberrel foglalkozik, és a “mező” szót az egyházra, vagy az újjászületettre alkalmazzák. Míg az első fejezet arra vonatkozik, ami még nem volt egyház, vagyis az újjászületni készülő emberre,

AC 247. Az, hogy a “hasadon járj” jelentése, hogy az érzéki részük nem nézhet fel többé a mennyei dolgok felé, csak le, a testi és földi dolgok felé, nyilvánvaló abból a tényből, hogy az ősi időkben a “has” azokat a dolgokat jelentette, melyek a legközelebb voltak a földhöz; a “mellkas”, melyek a föld fölött; a “fej” pedig a legmagasabban levőket. Itt arról van szó, hogy az érzéki rész, mely az emberi természet legalantasabb része, “a hasán jár”, mert a földi dolgok felé fordult. A has leengedése egészen a földig, és por szórása a fejre, hasonló fontossággal bírt a Zsidó Egyházban. Ezt olvassuk Dávidnál:

_“Miért rejted el orczádat, és felejted el nyomorúságunkat és háborúságunkat? Bizony porba hanyatlik lelkünk, a földhöz tapad testünk. Kelj fel a mi segítségünkre, ments meg minket a te kegyelmedért!”_ (Zsoltárok könyve 44:25-27)

ahol szintén nyilvánvaló, ha az ember elfordul Isten arcától, “porba hanyatlik lelke”. Hasonlóan Jónásnál, a cethal “gyomra”, melybe őt bedobták, a föld alsóbb részeit jelenti, ahogy ez jövendöléseiből is kitűnik:

_“Nyomorúságomban az Úrhoz kiálték és meghallgata engem”_ (Jónás 2:3)

Ahol a “gyomor” jelenti a lenti földet.

AC 248. Tehát mikor az ember még a mennyei dolgokra figyelt, azt mondták rá, hogy “egyenesen jár”, “felfelé néz” vagy “előre”, amik ugyanazt jelentik; de amikor a testi és földi dolgok felé fordult, már azt mondták “meghajolva jár”, “lefelé néz”, vagy “hátra”. Mint Mózesnél:

_“Én vagyok az Úr, a ti Istenetek, a ki kihoztalak titeket Égyiptom földéről, hogy ne legyetek azoknak rabjai, és összetörtem a ti igátok szegeit, és egyenesen járattalak titeket.”_ (Mózes III. könyve 26:13)

Mikeásnál:

_’Ki nem vonhatjátok a ti nyakatokat és nem jártok kevélyen’_ (Mikeás 2:3)

Jeremiásnál:

_“Vétkezvén vétkezett Jeruzsálem, azért lett csúfsággá, minden tisztelője megvetette, mert látták az ő mezítelenségét, ő maga pedig sóhajtoz és elfordul. A magasságból tüzet bocsátott csontjaimba, és az hatalmaskodik bennök; hálót vetett lábaimnak; hátra vetett, pusztává tett engem; egész napon beteg vagyok.”_ (Jeremiás siralmai 1:8, 13)

Ésaiásnál:

_“Megváltód és alkotód anyád méhétől fogva, a bölcseket megszégyeníti, és tudományukat bolondsággá teszi.”_ (Ésaiás 44: 24, 25)

AC 249. “Port egyél életed minden napjaiban” azt jelenti, hogy az érzéki részük olyanná vált, hogy már nem tud másból élni, mint testi és földi dolgokból, ezért mondhatjuk, pokolivá vált, ez nyilvánvaló az Igében a “por” fontosságából, mint Mikeásnál:

_“Legeltesd népedet mint a hajdankor napjain! Látják ezt a pogányok és megszégyenülnek minden erejökke;. nyalják a port, mint a kígyó, mint a föld férgei; reszketve jőnek rejtekeikből”_ (Mikeás 7:14, 16, 17)

A “hajdankor napjai” jelenti a Legősibb Egyházat; a “pogányok” azok, akik a Hozzátartozójukban bíznak, és akikről megjósolták “nyalják a port, mint a kígyó”.

Dávidnál:

_“Boruljanak le előtte a pusztalakók, és nyalják ellenségei a port”_ (Zsoltárok könyve 72:9)

“Pusztalakók” és “ellenségek” azok, akik csak a földi és világi dolgokra figyelnek.

Ésaiásnál:

_“A kígyónak por lesz az ő kenyere”_ (Ésaiás 65:25)

A “por” jelenti azokat, akik nem figyelnek a lelki és mennyei dolgokra, csak a testiekre és földiekre, ezért az Krisztus megparancsolta tanítványainak, ha belépnek egy olyan városba, vagy házba, mely nem méltó, “lábaitok porát is verjétek le” (Máté 10:14). Az, hogy a “por” jelenti mindazt, ami bűnös és pokoli, a következőkben mutatjuk meg (19 vers).

AC 250. 15. vers _És ellenségeskedést szerzek közötted és az asszony között, a te magod között, és az ő magva között: az neked fejedre tapos, te pedig annak sarkát mardosod._ Mindenki biztos abban, hogy ez az első jövendölés az Úr eljöveteléről; ez magukból a szavakból is tisztán kiderül, ezért ezekből és prófétáktól már a zsidók is tudták, hogy eljön a Messiás. Ezideig senki sem értette “a kígyó”, “az asszony”, “a kígyó magva”, “az asszony magva”, “a kígyó feje, amit taposnak” és “a sarok, melyet a kígyó mardos” igazi jelentését. Ezért ezt meg kell magyarázni. A ’kígyó” itt általánosságban jelenti az összes gonoszt, és különösen az önszeretetet; az “asszony” jelenti az egyházat; a “kígyó magva” minden hitetlenséget; az “asszony magva” az Úrban való hitet; “Ő” magát az Urat; a “kígyó feje” a gonosz uralmát általában, és különösen az önszeretetét; a “taposás” a mélyresüllyedést, ezért van az, hogy “hasadon járj, és port egyél”; a “sarok” pedig a legalacsonyabb természeti dolgokat (mint a testi), melyet a kígyó mardos.

AC 251. Az ok, amiért a “kígyó” jelenti általánosságban a gonoszt, és különösen az önszeretetet, az, hogy minden gonosz az értelem érzéki részéből és az ismeretanyagból (scientifico) eredt, melyet először a “kígyó” jelenített meg; így itt mindenfajta gonoszt, vagy a felebarát és az Úr elleni gyűlöletet jelöli, ami ugyanaz. Mint ahogy ez a gonosz, vagy gyűlölet változatos, és számos nemzetsége és még több fajtája létezik, úgy az Igében is sok fajta kígyóról írnak, mint “kígyók”, “baziliszkuszok”, “áspisok”, “keresztes viperák”, “tüzes kígyók”, “szárnyas sárkányok” és “csúszómászók” és “viperák” a gyűlölt mérgek különbözősége szerint. Ezt olvassuk Ésaiásnál:

_“Ne örvendj oly nagyon Filisztea, hogy eltört a téged verőnek vesszeje, mert a kígyó magvából baziliskus jő ki, a melytől szárnyas sárkány származik.”_ (Ésaiás 14:29)

A “kígyó magva” jelenti az ész azon részét, vagy azt a parancsot, amely kapcsolatban áll a tudattal és az ismeretanyaggal (est sensuale et scientificum); a “baziliszkusz”jelenti a hamisságból eredő gonoszt; a “szárnyas sárkány” az önszeretetből jövő érzéki vágyat. Ugyanaz a Próféta a hasonló dolgokat másutt így írja le:

_“Vipera tojásait költik ki, és pókhálót szőnek; a ki tojásaikból eszik, meghal, és ha egyre rátapodsz, vipera kél ki.”_ (Ésaiás 59:5)

A Genezisben leírt sárkányt a Jelenések könyvében “nagy veres sárkány”-nak, “régi kígyó”-nak és “ördög és Sátán”-nak nevezik, mely “félrevezeti az egész világot” (Jelenések könyve 12:3,9; 20:2), ahol és másutt is, az “ördög” nem egy bizonyos ördögöt jelent, aki ural másokat, de a gonosz lelkek egész társaságát és a gonoszt magát.

AC 252. Az, hogy az “asszony” jelenti az egyházat abból nyilvánvaló , amit az előzőekben mondtunk (155) a mennyei házasságra vonatkozóan. A mennyei házasság tulajdonsága olyan, hogy a menny, következésképpen az egyház is, egyesült az Úrral a Hozzátartozó által, olyan mértékben, hogy Hozzátartozójukban vannak, akik nélkül nem egyesülhetnének. Amikor az Úr könyörületességében ártatlanságot, békét és jóságot lehelt ebbe a Hozzátartozóba, az még megtartja jellemét, de mennyeivé és nagyon boldoggá válik (164). Egy, az Úrtól eredő mennyei és angyali Hozzátartozó értékét és egy olyan Hozzátartozó értékét, mely magából lett, így ördögi és sátáni, nem lehet összehasonlítani. A különbség akkora, mint a menny és pokol között.

AC 253. A mennyei és angyali Hozzátartozó erénye által hívják az egyházat “asszony”-nak, “feleség”-nek, “menyasszony”-nak, “szűz”-nek és “leány”-nak. A Jelenések könyvében “asszony”-nak nevezik:

_“Egy asszony, a ki a napba vala felöltözve, és lábai alatt vala a hold, és az Ő fejében tizenkét csillagból korona; és álla az a sárkány a szűlő asszony elé”_ (Jelenések könyve 12:1, 4)

Ebben a részben az “asszony” az egyházat jelenti, a “nap” a szeretetet; a “hold” a hitet; a “csillagok”, mint eddig, a hit igazságát, mindazt, amit a gonosz gyűlöl és mindenekfelett üldöz. Az egyházat “asszony”-nak és “feleség”-nek is hívják Ésaiásnál:

_“Mert férjed a te Teremtőd, seregeknek Ura az Ő neve, és megváltód Izráelnek Szentje, az egész föld Istenének hívattatik; mert mint elhagyott és fájó lelkű asszonyt hív téged az Úr, és mint megvetett ifjú asszonyt; ezt mondja Istened”_ (Ésaiás 54:5, 6)

Ahol a “Teremtő”-t férjnek is hívják, mert egyesült a Hozzátartozóval; a “fájó lelkű asszony”, a “ifjú asszony” kifejezetten az Ősi és a Legősibb Egyházat jelenti. Mint Malakiásnál:

_“Úr tett bizonyságot közted és a te ifjúságod felesége közt”_ (Malakiás 2:14)

“Feleség”-nek és “menyasszony”-nak hívják a Jelenések könyvében:

_“És én János látám a szent várost, az új Jeruzsálemet, a mely az Istentől szálla alá a mennyből, elkészítve, mint egy férje számára felékesített menyasszony. Megmutatom néked a menyasszonyt, a Bárány feleségét.”_ (Jelenések könyve 21:2, 9)

A Próféták az egyházat “szűz”-nek és “leány”-nak is nevezik.

AC 254. Az, hogy a “kígyó magva” jelenti az összes hitetlenséget, a “kígyó” értelmezéséből nyilvánvaló, lévén ő az összes gonosz; a “mag”, amit ő termel és ami termelődik, vagy amit nemz, és ami nemződik; mivel itt az egyházról beszélünk, ez a hitetlenség. Ésaiásnál a hitehagyott Zsidó Egyház vonatkozásában, “gonosz mag”-nak, “paráznának magjá”-nak , “hazugság magjá”-nak nevezik:

_“Oh gonosz nemzetség, hamissággal megterheltetett nép, gonosz mag, nemtelen fiak! elhagyták az Urat, megútálták az Izráel Szentjét, és elfordultak tőle.”_ (Ésaiás 1:4)

Újra:

_“És ti közelgjetek ide, szemfényvesztő fiai, paráznának magva, a ki paráználkodol. Nem ti vagytok-é a bűn gyermekei, a hazugságnak magva?”_ (Ésaiás 57:3, 4)

Újra, a “kígyó”-ról és “sárkány”-ról beszélve itt Lucifernek nevezik:

_“Te pedig messze vettetel sírodtól, mint valami hitvány gally; nem egyesülsz velök a sírban, mert elpusztítád földedet, megölted népedet: nem él sokáig a gonoszok magva sem!”_ (Ésaiás 14: 19, 20)

AC 255. Az “asszony magja” az Úrban való hitet jelenti, és ez az “asszony” jelentéséből nyilvánvaló, mivel ő az egyház, akinek “magva” nem más, mint a hit, és az Úrban való hit miatt hívják az egyházat egyháznak. Malakiásnál a hitet “Isten magjának” hívják:

_“Az Úr tett bizonyságot közted és a te ifjúságod felesége közt; nem tett ilyet egy sem, a kinek még volt lelke. És mit keresett az az egy? Istentől való magvat. Őrizzétek meg azért a ti lelketeket, és a ti ifjúságotok feleségét meg ne csaljátok!”_ (Malakiás 2:14, 15)

Ebben a részben az “ifjú feleség” az Ősi és a Legősibb Egyház , akinek “magjáról” (vagy hitéről) a próféta beszél. Ésaiásnál az egyházra vonatkozóan:

_“Mert vizet öntök a szomjúhozóra, és folyóvizeket a szárazra; kiöntöm lelkemet a te magodra, és áldásomat a te csemetéidre.”_ (Ésaiás 44:3)

Jelenések könyvében:

_“Megharagvék azért a sárkány az asszonyra, és elméne, hogy hadakozzék egyebekkel az ő magvából valókkal, az Isten parancsolatainak megőrzőivel, és a kiknél vala a Jézus Krisztus bizonyságtétele”_ (Jelenések könyve 12:17)

Dávidnál:

_“Szövetséget kötöttem az én választottammal, megesküdtem Dávidnak, az én szolgámnak: Mindörökké megerősítem a te magodat, és nemzetségről nemzetségre megépítem a te királyi székedet És az Ő magvát örökkévalóvá teszem, és az Ő királyi székét, mint az egeknek napjait.”_ (Zsoltárok könyve 89:4, 5, 30)

Ahol “Dávid” jelenti az Urat; a “királyi szék” az ő királyságát; a “nap” a szeretetet; a “mag” a hitet.

AC 256. Nemcsak a hitet, de magát az Urat is az “asszony magjának” hívják, mert egyedül Ő ad hitet, és így van hit, és mert Ő azért örült, hogy megszületett egy ilyen egyházba, mely már egy ördögi és sátáni Hozzátartozóvá züllött az ön- és világszeretet következtében, hogy isteni ereje által egyesíthesse az isteni angyali Hozzátartozót az emberi Hozzátartozóval az Ő emberi valójában, így Őbenne azok egyek lehetnek; és ha ez az egyesülés nem jött volna létre, az egész világnak teljesen meg kellett volna semmisülnie. Mivel az Úr az “asszony magja”, ezért arra nem azt mondják, hogy “az”, hanem azt, hogy “Ő”.

AC 257. Az, hogy a “kígyó feje” általánosságban a gonosz és különösen az önszeretet uralmát jelenti, a természetéből nyilvánvaló, amely olyan kárhozatos, hogy nem csak az uralmat keresi, hanem a földön lévő összes dolog uralmát; és még ezzel sem elégedett, arra vágyik, hogy mindenen uralkodjon a mennyekben, és ezzel sem lévén megelégedve, az Úr felett is uralkodni akar és még így sem elégedett. Ez rejtőzik az önszeretet minden szikrájában. Ha ezt megbocsátanák és a korlátokat feloldanák, megláthatnánk, hogy azonnal előretörne és hatalmas magasságba nőne. Ennélfogva nyilvánvaló, hogy a “kígyó”, vagy önszeretet gonoszsága gyakorolni kívánja a hatalmat, és hogy mennyire gyűlöli mindazokat, akik visszautasítják uralmát. Ezért a “kígyó feje”, amely magasztalja magát, és melyet az Úr “letapos” a földig, így “csúszik a hasán és port eszik”, ahogy a vonatkozó versben mondták. Azt is leírtuk, hogy a “kígyót”, vagy “sárkányt” “Lucifer”-nek hívják Ésaiásnál:

_“Holott te ezt mondád szívedben: Az égbe megyek fel, az Isten csillagai fölé helyezem ülőszékemet, és lakom a gyülekezet hegyén messze északon. Felibök hágok a magas felhőknek, és hasonló leszek a Magasságoshoz. Pedig a sírba szállsz alá, sírgödör mélységébe!”_ (Ésaiás 14: 12-15)

A “kígyót” vagy “sárkányt” a Jelenések könyvében is leírják, oly módon, hogy kiemelik a fejét:

_“Vala egy nagy veres sárkány, a kinek hét feje vala és tíz szarva, és az Ő fejeiben hét korona; ki mind az egész föld kerekségét elhiteti, vetteték a földre”_ (Jelenések könyve 12:3, 9)

Dávidnál:

_“Monda az Úr az én uramnak: Ülj az én jobbomon, a míg ellenségeidet zsámolyul vetem a te lábaid alá. A te hatalmad pálczáját kinyújtja az Úr Sionból, mondván: Uralkodjál ellenségeid között!  Ítéletet tart a nemzetek között; telve lesz holttestekkel; összezúz messze földön minden főt.  Az út mellett való patakból iszik; ezért emeli fel az Ő fejét.”_ (Zsoltárok könyve 110: 1, 2, 6, 7)

AC 258. “Taposás” vagy “mardosás” jelenti a hanyatlást, ezért a kényszeríteni őt, hogy “hason csússzon és port egyen”, ebből és a vonatkozó versből nyilvánvaló . Mint Ésaiásnál:

_“Jehova meghorgasztá a magasban lakozókat: a magas várost, megalázá azt, megalázá azt a földig, és a porba dobta azt; láb tapodja azt.”_ ( Ésaiás 26:4-6.)

Újra:

_“földhöz veri kezével azt! Lábbal tapodtatik meg – a kevély korona”_ (Ésaiás 28: 2,3)

AC 259. Az, hogy “sarok” jelenti a legalantasabb természei vagy testi dolgokat, melyet nem lehet megismerni, hacsak nem oly módon, mint ahogy a legősibb emberek tekintették az emberben lévő különböző ismert dolgokat. A mennyei és lelki dolgokra utaltak, mint a fejre és arcra; azokra ami ezekből jön (mint könyörületesség és kegyelem), mint a mellkasra; a természeti dolgokra, mint a lábra; a legalantasabb természeti dolgokra, mint a talpra; a legalantasabb természeti és testi dolgokra, mint a sarokra; nem csak utalnak rájuk, de így is hívják őket. Az értelem legalantasabb dolgai, így az ismeretanyag (scientifica) is azt jelentik, amit Jákob jósol Dánnal kapcsolatban:

_“Dán kígyó lesz az úton, szarvaskígyó az ösvényen, mely a ló körmébe harap, hogy lovagja hanyatt esik.”_ (Genezis 49:l7)

Dávidnál:

“_Miért féljek a gonoszság napjain, amikor nyomorgatóim bûne vesz körül!”_ (Zsoltárok könyve 49:6)

Hasonlóképpen ez vonatkozott Jákobra, amikor az anyaméhből előjött, _kezével Ézsaú sarkába fogódzva; azért nevezék nevét Jákóbnak_ (Genezis 25:26), ezért a Jákob név a sarokból ered, mert a Zsidó Egyház, amit “Jákob” jelképezett, megsértette a sarkát. A kígyó csak a legalantasabb természeti dolgokat sebezheti meg, de, hacsak nem valamilyen vipera fajta, az emberben lévő belső természeti dolgokat nem, még kevésbé a lelki dolgait, és legkevésbé a mennyei dolgait, melyeket az Úr megvéd és felhalmoz az emberben anélkül, hogy az tudna róla. Amit az Úr felhalmoz, az Igében “hagyatéknak” nevezik. A kígyó érzéki alapon és az önszeretet módján tette tönkre azokat a legalantasabb természeti dolgokat a vízözön előtti emberekben; a zsidóknál az érzéki dolgok, hagyományok, tréfák, valamint a világ- és az önszeretet által, mint ahogy napjainkig lerombolta és folytatja is a rombolást az ész, az ismeretanyag és a filozófia által, és ugyanakkor az Úr, ugyan úgy szeret, és ez az Õ isteni könyörületessége, mirõl itt beszéltünk.

AC 260. Abból, amit mondtunk nyilvánvaló, hogy ezen időbeli egyház nyilatkoztatta ki, hogy az Úr e világra jön, hogy megmentse őket.

AC 261. 16. vers. _Az asszonynak monda: Felette igen megsokasítom viselősséged fájdalmait, fájdalommal szűlsz magzatokat; és epekedel a te férjed után, ő pedig uralkodik te rajtad._ Itt az “asszony” az egyházat, mint szeretett tulajdont jelenti; “megsokasítom fájdalmait” a harcot és az aggodalmat, hogy ez előfordulhat; a “fogantatás” minden gondolatot; “fájdalommal szülsz magzatokat” az igazságokat, amiket ő így megteremt; a “férj” itt is, mint előbb, az észt, melynek engedelmeskedni fog, és amely uralkodni fog.

AC 262. Azt, hogy az “asszony” jelenti az egyházat, már előzőleg bemutattuk, de itt és most a Hozzátartozó által megrontott egyházzal foglalkozunk, melyet előzőleg az “asszony” jelentett, mert a romlottá vált Legősibb Egyház utódja.

AC 263. Ezért amikor az érzéki rész megrontja, vagy megátkozza magát az eredmény az, hogy a gonosz lelkek erőteljesen harcolni kezdenek, a kísérő angyalok pedig munkálkodni, ezért ezt a harcot szavakkal így írják le: “igen megsokasítom viselősséged fájdalmait, fájdalommal szűlsz magzatokat”, vagyis mint az igazság gondolatait és termékeit.

AC 264. A “fogantatás és magzatok szülése”-t az Igében lelki értelemben veszik – “fogantatás” a gondolat és a szív eszköze, és a “magzatok” az igazság, mely Hóseásnál nyilvánvaló:

“Efraim! Elszáll dicsőségök, mint a madár! Nem lesz szülés, sem terhesség, sem fogamzás! Mert még ha felnevelnék is fiaikat, mégis gyermektelenekké teszem Őket; sőt még nékik is jaj, ha elfordulok tőlök.” _(Hóseás 9:11, 12)_

_Ahol Efraim jelenti az értelmet, vagy igazság megértését; a “fiak” magát az igazságot. Ugyanígy beszélnek máshol is Efraimról, vagy valakiről, aki értelmes, és aki ostobává vált:_

“A szülőasszony kínjai lepik meg őt; oktalan fiú ő, mert a kellő időben nem jő ki anyjának méhéből” _(Hóseás 13:13)_

_És Ésaiásnál:_

“Pirulj Sidon, mert szól a tenger és a tenger erőssége, mondván: Nem vajudtam, nem is szültem, és nem tápláltam ifjakat, és nem neveltem szűzeket.  Mihelyt e hír Égyiptomba eljut, Tírus e híre miatt szenvednek ott is.” _(Ésaiás 23:4, 5)_

_Ahol “Sidon” jelenti azokat, akik a hit ismeretének birtokában voltak, de elpusztította őket az ismeretanyag (scientifica), így sivárrá váltak._

_\[2\] Újra ugyanannál a prófétánál, az újjászületéssel foglalkozva, ugyanúgy a “fiak” a hit igazságait jelentik –_

“Mielőtt vajudott volna, szült, mielőtt fájdalom jött rá, fiút hozott világra. Ki hallott olyat, mint ez, ki látott hasonló dolgokat? Hát egy ország egy nap jön-é világra? Hát én csak megindítsam és ne vigyem véghez a szűlést? szól az Úr, vagy én, a ki szűletek, bezárjam-é a méhet? így szól Istened” _(Ésaiás 66:7-9)_

_Jóság és igazság, a mennyei házasságból eredt és született, ezért hívja “fiaknak”az Úr Máténál:_

“A ki a jó magot veti, az az embernek Fia; A szántóföld pedig a világ; a jó mag az Isten országának fiai” _(Máté 13: 37, 38)_

_A védelmező hit jóságát és igazságát az Ú úgy hívja “Ábrahám fiai” (János 8:39); a “mag” (255) jelenti a hitet, ahol a “fiak”, kik a “magból”lettek, a hit jósága és igazsága. Az Úr is, lévén maga a “mag”, az “ember fiának” hívja magát, vagyis az egyház hitének._

_AC 265. Az “ember” jelenti az észt, kitűnik ebből a fejezetből (6. vers), melyben az asszony odaadatott az embernek, aki evett, ami a hozzájárulását jelenti; és ugyanez nyilvánvaló abból is, amikor az emberről azt mondták (158), hogy ő azt a valakit jelenti, aki bölcs és értelmes. Bár itt az “ember” az észt jelenti, mert miután evett a tudás fájáról, elpusztította a bölcsességet és az értelmet, minek következtében semmi más nem maradt, mint az utánzó értelem, ez pedig csak hasonlóság._

_AC_ _266\. Mivel minden törvény és szabály a mennyei és lelki dolgokból jön, mint a valódi kezdetből, ebből következik, hogy a házasság törvénye is, ami megköveteli, hogy a feleség, aki a saját magából eredő vágy szerint cselekszik, inkább, mint értelemből, mint a férfi, így az ő okosságának tárgya lehet._

AC 267. 17\. vers _Az embernek pedig monda: Mivelhogy hallgattál a te feleséged szavára, és ettél arról a fáról, a melyről azt parancsoltam, hogy ne egyél arról: Átkozott legyen a föld te miattad, fáradságos munkával élj belőle életednek minden napjaiban._

_A “férj hallgatott a felesége szavára” jelenti az ember beleegyezését vagy eszét, mely által ő is megrontotta, vagy megátkozta magát, következésképp a teljes külső embert, ezért “átkozott legyen a föld temiattad”. A “fáradságos munkával élj belőle” jelenti, hogy életének további élete boldogtalan lesz ennek az egyháznak a végéig, vagyis “életének minden napjaiban”._

_AC 268. Az, hogy a “föld” jelenti a külső embert, nyilvánvaló abból, amit előzőleg mondtunk a “föld”, a “talaj” és a “mező” vonatkozásában. Amikor az ember újjászületik, többé nem “talajnak” hívják, hanem “földnek”, mert a mennyei magot elültették benne; a “földhöz” hasonlítják és az Ige különböző részeiben is “földnek” nevezik. A jóság és igazság magvait elültetik a külső emberben, vagyis lelkében és emlékezetében, és nem a belső emberben, mert semmi sincs az ember Hozzátartozójából a belső emberben, csak a külsőben. A belső emberben jóság és igazság van, és ha ezek már nincsenek jelen, akkor az ember külső vagy testi; mindazonáltal az Úr felhalmozta ezeket a belső emberben annak tudta nélkül, és nem jönnek elő kivéve, mikor a külső ember halálán van, és általában kísértés, szerencsétlenség, betegség, és a halálos órák idején. Az ész szintén a külső emberhez tartozik (118) és így magában egyfajta közvetítő a belső és külső ember között; a belső ember az értelmen keresztül irányítja a testi külsőt. De amikor az ész hozzájárul, elkülöníti a külső embert a belsőtől, így a belső ember létezése ismeretlen, ahogy az értelem és a bölcsesség is, melyek a belső emberéi._

_AC_ _269\. Az, hogy Jehova Isten (vagyis az Úr) nem “átkozta meg a földet”, vagyis a külső embert, de hogy a külső ember elfordult vagy elkülönítette magát a belső embertől, ezáltal megátkozta magát, mindez az előzőekből nyilvánvaló. (245)_

_AC 270. Az, hogy “fáradságos munkával élj belőle” jelenti az élet boldogtalan állapotát, nyilvánvaló abból, ami azt megelőzi és követi, nem említvén azt, hogy az “enni” belső értelemben azt jelenti, hogy élni. Ugyanez nyilvánvaló abból a tényből is, hogy ilyen élet következik, mikor a gonosz lelkek harcolni kezdenek, a kísérő angyalok pedig dolgozni. Az élet állapota még boldogtalanabb lesz, amikor a gonosz lelkek kezdik megszerezni az uralmat, hogy aztán kormányozzák a külső embert, míg az angyalok csak a belső embert, akiből olyan kevés maradt, hogy alig tehetnek valamit azért, hogy megvédjék az embert; így szenvedés és aggódás lesz belőle. A halottak ritkán figyelnek a szenvedésre és aggodalomra, mivel ők már nem emberek, de sokkal őszintébben gondolnak magukra, mint mások; nem tudnak többet, mint azt, hogy ami élettelen, az lelki és mennyei, és hogy mi az örök élet, és ők lenéznek a földi dolgokra, vagy ki a világiakra; ők csak a saját Hozzátartozójukat kedvelik, eszük teljes egyetértésével megbocsátják hajlandóságukat és gondolkodásukat. Halottak lévén, nem állnak ki lelki harcot vívni, vagy a kísértéssel szembeszállni, és ők ezeknek kitéve összeroskadhattak volna ezek súlya alatt, ezáltal még inkább megátkozhatnák magukat, és még mélyebbre, a pokoli kárhozatba taszítanák magukat: mivel ők takarékoskodtak vele mindaddig, míg belekezdtek a másik életükbe, ahol, miután már nem voltak veszélyben, hogy bármi kísértés, vagy szenvedés következtében halnak meg, elviselik a legfájdalmasabb szenvedéseket, melyeket az “átkozott föld” és “fáradságos munkával élj” jelképez._

_AC 271. “Életed minden napjai” jelenti az egyház végnapjait, mely abból a tényből bizonyos, hogy ez a téma amivel itt foglalkoztunk, nem egy egyéni ember, hanem az egyház, és annak állapota. Az özönvíz volt ennek az egyháznak a végnapja._

_AC 272. 18. vers._ Töviset és bogáncskórót teremjen tenéked; s egyed a mezőnek fűvét.

_A “tövis és bogáncskóró” jelenti az átkot és a pusztulást; “egyed a mezőnek füvét” azt jelenti, hogy úgy fog élni, mint a vadállat. Az ember úgy él, mint a vadállat, ha annyira elkülönül a belső ember a külsőtől, hogy csak a legáltalánosabb módon irányíthatja; az ember azáltal ember, amit a belső emberen keresztül kap az Úrtól, és egy vadállat, ha a külső embertől származtatják, ami, elkülönülve a belső embertől, magában nem más, mint egy vadállat, hasonló természettel, kívánságokkal, étvággyal, fantáziával és elképzelésekkel, valamint hasonló a megjelenési formája is. Mindazonáltal ő képes gondolkodni és ő úgy látja magát, mint aki a lelki szubsztanciából származik, miáltal az Úrtól kapja az életet, ami rendellenes az ilyen emberben, és a gonosz életévé válik, amely a halál. Ezért hívják halott embernek._

_AC 273. Az, hogy a “tövis és bogáncskóró” jelenti az átkot és pusztulást abból is bizonyos, hogy a betakarítás és a gyümölcsfa ennek az ellenkezőjét, vagyis az áldást és megsokszorozódást jelenti. Az, hogy a “tövis”, a “bogáncskóró”, a “csipkebokor”, a “tüskebokor” és a “csalán” igen fontosak, az Igéből is kiderül, Hóseásnál:_

“Mert ímé elbujdosnak a pusztulás miatt; Égyiptom gyűjti be, Móf temeti el Őket. Ezüst kincsöket a csalán örökli; tövis lesz sátoraikban.” _(Hóseás 9:6)_

_Itt “Egyiptom” és “Móf” jelenti az olyan keresést, hogy az isteni dolgokat saját maguktól és saját ismeretanyagukból értsék meg. Ugyanannál a prófétánál:_

“És Aven magaslatai, az Izráel vétke, lerontatnak. Tövis és bogácskóró növi be oltáraikat” _(Hóseás 10:8)_

_Ahol “Aven magaslatai” jelenti az önszeretetet; a “tövis és bogácskóró növi be oltáraikat” a megszentségtelenítést. Ésaiásnál:_

“Gyászolják az emlőket, a szép mezőket, a termő szőlőtőket. Népemnek földét tüske, tövis verte fel” _( Ésaiás 32: 12, 13)_

_És Ezékielnél.:_

“És ne legyen többé Izráel házának szúró tövise és fájdalomszerző tüskéje mindazok között, kik körülöttök vannak” _(Ezékiel 28:24)_

_AC 274. Az, hogy “egyed a mezőnek füvét” (vagyis a vadonban megtalálható ételeket) jelenti a vadállati létet, bizonyos abból, amit Nabukodonozorról mondanak Dánielnél:_

“És kivetnek téged az emberek közül, és a mezei barmokkal lesz a te lakozásod, és füvet adnak enned, mint az ökröknek, és hét idő múlik el feletted” _(Dániel 4:22)_

_És Ésaiásnál:_

“Hát nem hallottad-é, hogy régtől fogva én tevém ezt, az Őskor napjaiban elvégzém ezt, és most előhozám, hogy puszta kőrakássá tégy erős városokat?! És lakóik elájultak és megrendültek és megszégyenültek, és lőnek mint a mező füve és gyönge zöldség, és mint a virág a háztetőn, mint szárba nem indult vetés!” _(Ésaiás 37: 26, 27)_

_Itt magyarázzák meg, mi a jelentése a “mező füvének”, a “gyönge zöldségnek”, a “virágnak a háztetőn” és a “szárba nem szökkent vetésnek”, a téma amivel foglalkoztunk az özönvíz előtt volt, amit a “régen” és “régi napok” jelölnek._

_AC 275. 19. vers._ Orczád verítékével egyed a te kenyeredet, míglen visszatérsz a földbe, mert abból vétettél: mert por vagy te s ismét porrá leszel. _“Orczád verítékével egyed a te kenyeredet” jelenti annak elutasítását, ami mennyei; “visszatérsz a földbe, mert abból vétettél” visszaesés a külső emberbe, az újjászületés előtti állapotba; és “por vagy te s ismét porrá leszel” jelenti, hogy ő átkozott és pokoli._

_AC 276. Az, hogy az “orczád verítékével egyed a te kenyeredet” jelentése mindannak elutasítása, ami mennyei, nyilvánvaló a “kenyér” jelentőségéből. A “kenyér” jelenti mindazt, ami lelki és mennyei, ez az angyalok eledele, és ha megfosztanák őket ettől, az angyalok megszűnnének élni, ez olyan bizonyos, mintha az embert fosztanák meg a kenyértől vagy az élelemtől. Ami mennyei és lelki az ugyanaz a mennyekben, mint a földön a kenyér, sőt még többet képviselnek, ahogy az Ige sok fejezetében láthatjuk. Hogy az “Úr maga a “kenyér”, mert Tőle származik minden, ami mennyei és lelki. Ő maga tanította Jánosnak:_

“Ez az a kenyér, a mely a mennyből szállott alá; a ki ezt a kenyeret eszi, él örökké” _( János 6:58)_

_Ahol a kenyér és a bor az Utolsó Vacsora jelképei. A manna is jelképezi a mennyeit. A mennyei és lelki dolgok alkotják az angyalok eledelét és ezt megerősítik az Úr szavai:_

“Nemcsak kenyérrel él az ember, hanem minden ígével, a mely Istennek szájából származik.” _(Máté 4:4)_

_vagyis az Úr életéből, amiből minden mennyei és lelki dolog ered._

_\[2\] A legősibb Egyház legutolsó utódja, mely közvetlenül az özönvíz előtt létezett, és itt foglalkozunk vele, annyira elveszett és belemerült az érzéki és testi dolgokba, hogy ők már nem voltak hajlandóak meghallani a hit igazságát, azt, hogy ki az Úr, vagy azt, hogy eljön e világra és megmenti őket; és amikor ilyen dolgokat említettek előttük, elfordították fejüket. Ezt az idegenkedést írják le úgy, hogy “orczád verítékével egyed a te kenyeredet”. Így a zsidók – ilyen fajta tulajdonságaik eredményeképpen, hogy nem ismerték el a mennyei dolgokat és csak a világi Messiás után vágyakoztak – sem tudták leküzdeni idegenkedésüket a mannával szemben, mivel ez az Úr megjelenítése volt, “hitvány eledelnek” hívták ezért tüzes kígyókat küldtek közéjük. (Mózes IV. 21:5,6). Sőt, mi több, a mennyei dolgok a szenvedés és aggodalom állapotában tudatosultak bennük, és amikor könnyeztek, a “szenvedés kenyerének”, az “aggodalom kenyerének” és “könnyek kenyerének” hívták. Az előttünk lévő fejezetben azt, amit idegenkedéssel fogadtak, az “arc verítékének a kenyere”-nek nevezik._

AC 277. Ez a belső értelem. Aki a betű szerinti értelmezéshez ragaszkodik, nem ért meg többet, mint azt, hogy embernek saját munkájával, vagy arca verejtékével kell a kenyeret megszereznie a földből. Mindazonáltal az “ember” itt nem egy bizonyos személyt jelent, hanem a Legősibb Egyházat; a “föld” sem a földet, a “kenyér” sem a kenyeret, a “kert” sem a kertet jelenti, hanem a mennyei és lelki dolgokat, ahogy már eléggé megmutattuk.

AC 278. A “visszatérsz a földbe, mert abból vétettél” jelentése, hogy az egyház visszatér a az újjászületés előtti külső emberhez, abból a tényből bizonyos, hogy a “föld” jelenti a külső embert, ahogy ezt előzőleg kijelentettük. És hogy a “por” jelenti mindazt, ami átkozott és ördögi, szintén nyilvánvaló abból, amit a kígyóról mondtak, minek következtében a megátkozottságra azt mondják, hogy “port egyél”. A “por” jelentésével kapcsolatban ahhoz, amit már megmutattunk, hozzátehetjük a Dávidtól származó passzusokat:

_“Ő előtte hajtanak térdet, a kik a porba hullanak, és a ki életben nem tarthatja lelkét.”_ (Zsoltárok könyve 22:30)

Más helyen:

_“Elfordítod orczádat, megháborodnak; elveszed a lelköket, kimulnak és porrá lesznek újra.”_ (Zsoltárok könyve 104:29)

Ami azt jelenti, hogy ha az ember elfordítja arcát az Úrtól, véget ér, vagy meghal, és ezért “porrá lesznek”, vagyis átkozottá és ördögivé válnak.

AC 279. Mindezen versek, sorban véve, magukban foglalják azt, hogy az érzéki rész elfordult a mennyeitől (14. vers); hogy az Úr eljön erre a világra, hogy újraegyesítse őket (15. vers); hogy harc alakult ki a külső ember elfordulása következtében (16. vers); mindez szenvedést (17. vers); kárhoztatást (18. vers); és hosszadalmas poklot eredményezett (19. vers) Ezek a dolgok követték egymást az egyházban a negyedik utódtól az özönvízig.

GENEZIS 3: 20-24.

_20\. Nevezte vala pedig Ádám az ő feleségét Évának, mivelhogy ő lett anyja minden élőnek._

_21\. És csinála az Úr Isten Ádámnak és az ő feleségének bőr ruhákat, és felöltözteté őket._

_22\. És monda az Úr Isten: Ímé az ember olyanná lett, mint mi közűlünk egy, jót és gonoszt tudván. Most tehát, hogy ki ne nyújtsa kezét, hogy szakaszszon az élet fájáról is, hogy egyék, s örökké éljen:_

_23\. Kiküldé őt az Úr Isten az Éden kertjéből, hogy mívelje a földet, a melyből vétetett vala._

_24\. És kiűzé az embert, és oda helyezteté az Éden kertjének keleti oldala felől a Kerúbokat és a villogó pallos lángját, hogy őrizzék az élet fájának útját._

TARTALOM

AC 280. A Legősibb Egyházat, és mindazokat, akik elbuktak, itt összefoglalóan kezeljük; így az utódait is az özönvízig, amikor ők kimúltak.

AC 281. A mennyei Legősibb Egyházról, és az Úrban való hitből származó életről, amit “Évának” és az “anyja minden élőnek” hívtak. (20. vers)

AC 282. Az első utódjáról, melyben megvolt a mennyei lelki jóság; a másodikról és harmadikról, melyekben megvolt a természetes jóság, amit a “bőr ruhákat és felöltözteté őket” jelent. (21. vers)

AC 283. A negyedik utódról, akiben a természetes jóság kezdett szétoszlani, és ami újraalkotva, vagy a hit mennyei dolgaira tanítva elpusztult volna, amit a “ki ne nyújtsa kezét, hogy szakaszszon az élet fájáról is, hogy egyék, s örökké éljen” jelent. (22. vers)

_AC_ _284\. Az ötödik utódról, melyet megfosztottak minden jótól és igazságtól és olyan állapotba süllyedt, mint amilyenben az újjászületést megelőzően volt, amit a “kiküldé őt az Úr Isten az Éden kertjéből, hogy mívelje a földet, a melyből vétetett vala” jelent. (23. vers)_

AC 285. A hatodik és hetedik utódról, melyeket megfosztottak a jó és igaz teljes ismeretanyagától (scientia), és saját erkölcstelen szeretetükre és meggyőződésükre hagyták őket; annál kevesebbet nyújtottak nekik, hogy megjósolhatták volna a hit szent dolgait; amit a “kiűzé az embert, és oda helyezteté az Éden kertjének keleti oldala felől a Kerúbokat és a villogó pallos lángját, hogy őrizzék az élet fájának útját.” jelent (24. vers)

BELSŐ ÉRTELEM

AC 286. Ez és az előbbi versek, egészen azokig, melyeket most tekintünk át, először is a legősibb emberekkel és az újjászületésükkel foglalkozik, azokkal, akik úgy éltek, mint a vadállatok, de végül lelki emberekké váltak; azután azokkal, akik mennyei emberré váltak, és megalapították a Legősibb Egyházat; azután azokkal, akik elbuktak és a leszármazottaikkal, sorrendben az első, második és harmadik utóddal és örököseikkel, egészen az özönvízig. A következő versekben, melyek lezárják a fejezeteket, összefoglaljuk mi történt az első időszaktól, mikor a Legősibb Egyház embereit megalkották, egészen az özönvízig, ez a következtetés arról, ami előzőleg történt.

AC 287. 20. vers. _Nevezte vala pedig Ádám az ő feleségét Évának, mivelhogy ő lett anyja minden élőnek._ “Ádám (homo)” itt a Legősibb Egyház emberét, vagy a mennyei embert jelenti, a “feleség” és az “anyja minden élőnek” pedig az egyházat. Őt “Anyának” nevezték, lévén az első egyház; és “élőnek” az Úrban való hit birtoklása következtében, aki maga az élet.

AC 288. Azt, hogy a Legősibb Egyházat, vagy a mennyei embert jelenti az “ember”, előzőleg már megmutattuk; ugyanakkor megmutattuk azt is, hogy az Úr egyedül az Ember és a belőle származó minden mennyei ember is ember, mert Hozzá hasonló. Így az egyház minden tagját, kivétel és megkülönböztetés nélkül, “embernek” hívták, és végül ezt a nevet használták bárkire, aki testében emberként jelent meg, hogy megkülönböztessék őket az állatoktól.

AC 289. Azt is megmutattuk az előzőekben, hogy az egyházat a “feleség” jelentette és általános értelemben az Úr királyságát a mennyekben és a földön; és ebből következik, hogy ugyanezt jelenti az “anya”. Az Igében az egyházat nagyon gyakran hívják “anyának”, mint Ésaiásnál:

_“Hol van anyátok elválólevele?”_ (Ésaiás 50:1)

Jeremiásnál:

_“Megszégyenül a ti anyátok, a ti szűlőtök igen csúffá lesz”_ (Jeremiás 50:12)

Ezékielnél:

_“Anyád leánya vagy te, a ki megútálta férjét s fiait; anyátok Hitteus asszony és atyátok Emoreus”_ (Ezékiel 16:45)

Ahol a “férj (vir)” jelenti az Urat és mindazt, ami mennyei; a “fiak” a hit igazságait; “Hitteus”, ami hamis; és az “Emoreus”, ami gonosz. Ugyanott:

_“Anyád a te nyugalmadban olyan vala, mint a víz mellé ültetett szőlőtő, gyümölcscsel és vesszővel bővelkedik vala a sok víztől.”_ (Ezékiel 19:10)

Itt az “anya” az Ősi Egyházat jelenti. Az “anya” kifejezés még inkább a Legősibb Egyházra alkalmazható, mert az első egyház volt, és az egyetlen, ami mennyei, és ezért az Úr jobban szerette, mint bármi mást.

AC 290. Az elnevezés, hogy “anyja minden élőnek”, mivel az Úrban – aki maga az Élet – való hit birtokában volt, nyilvánvaló abból is, amit már megmutattunk. Nem lehet több, mint egy élet, melyből minden élet ered, és nem lehet más élet, mint az Úrban való hitből eredő, aki az Élet; olyan hit sem lehet, melyben élet van, kivéve a Belőle eredőt, vagyis, csak ha Ő benne van. Ily módon, az Igében, egyedül az Urat hívják “Élőnek”, és “Élő Istennek” nevezik (Jeremiás 5:2; 12:16; 16:14, 15; 23:7; Ezékiel 5:11); “örökkön örökké él” (Dániel 4:34; Jelenések könyve 4:10; 5:14; 10:6); “folyóvíz” (Zsoltárok könyve 36:9); “Élő vizeknek kútfeje” (Jeremiás 17:13). A mennyet (mely általa vagy belőle él) “élők földének” nevezik (Ésaiás 38:11; Ezékiel 26:20; 32:23-27, 32; Zsoltárok könyve 27:13; 52:5; 142:5). Azokat is “Élőnek” hívják, akik az Úrban hisznek; mint Dávidnál:

# “A ki megeleveníti lelkünket” _(Zsoltárok könyve 66:9)_

Azokról, akik a hit birtokában vannak, azt mondják, hogy az “élők könyvében” (Zsolt. 69:29), és az “életnek könyvében” (Jelenések 13:8; 17:8; 20:15) vannak. Azokat, akik az Úrban való hitet megkapták “megelevenített”-nek hívják (Hóseás 6:2, Zsoltárok 85:6). Másrészről ebből az következik, akik nem hisznek “holt”-nak hívják, mint Ésaiásnál:

_“A meghaltak nem élnek, az árnyak nem kelnek föl: ezért látogatád meg és vesztéd el őket”_ (Ésaiás 26:14)

ami az önszeretettől felfuvalkodottakat jelenti; a “felkel” jelenti, hogy életre kel. “Megöletteknek” is nevezik őket (Ezékiel 32:23-26, 28-31). “Halottnak” is hívja őket az Úr ( Máté 4:16; János 5:25; 8:21, 24, 51, 52). A poklot szintén “halálnak” hívják. (Ésaiás 25:8; 28:15)

AC 291. Ebben a versben írják le először, mikor az egyház ifjúsága virágában volt, a mennyei házasságot jelképezve, miáltal őt egy házassággal írják le, és “Évának” hívják, amely az “élet” szó jelentése.

AC 292. 21. vers _És csinála az Úr Isten Ádámnak és az ő feleségének bőr ruhákat, és felöltözteté őket._ Ezek a szavak azt jelentik, hogy az Úr útbaigazította őket a lelki és természetes jóban; útbaigazítást hangsúlyozza a “csinála” és a “ruhákat”, a lelki és természetes jót pedig a “bőr ruhák”.

_AC_ _293._ _Sohasem tűnik ki a betűből mi a jelentésük, és mégis nyilvánvalóan néhány mélyebb jelentés van bennük, mindenki biztos benne, hogy az Úr Isten nem csinált bőr ruhát nekik._

_AC_ _294\. Az sem nyilvánvaló mindenkinek, hogy a “bőr ruha” jelenti a lelki és természetes jót, kivéve a belső tartalom felfedése és az Ige vonatkozó fejezeteinek összehasonlítása által, ahol hasonló kifejezések fordulnak elő. A “bőr” általános meghatározását használják itt, de hogy gidáé, bárányé, vagy kosé-e, abból érthető meg, hogy az Igében mely állatok jelentik a jót, könyörületességet, mint ahogy a könyörületességet a bárány jelképezi az áldozatbemutatáson. Azokat hívják “bárány”-nak akik a könyörületesség jóságával vannak felruházva, vagyis a lelki és természetes jóval, ezért az Urat a “bárányok Pásztorának” hívják, azokat pedig, akik könyörületességgel vannak felruházva az Ő “nyájának”, ahogy ezt mindenki tudja._

_AC_ _295\. Az ok, amiért azt mondják “bőr ruhába öltözteté” őket az, hogy a legősibb emberek “mezítelenek” voltak ártatlanságuk okán; de ennek elvesztése után tudatosult bennük, hogy gonoszságban élnek, melyet szintén “mezítelenségnek” hívtak. Mindezen dolog úgy tűnhet, hogy történelmileg összefügg (annak alapján, ahogy a legősibb emberekről beszélnek), és itt azt mondják “kevésbé felöltözve mezítelenek lennének”, vagy gonoszok. Az, hogy a lelki és természetes jóban voltak abból nyilvánvaló, amit megjegyeztünk rájuk vonatkozóan ennek a fejezetnek 1-13 versében, és abból is, hogy az “Úr Isten bőr ruhát csinált nekik és felöltözteté őket”; itt az egyház első és különösen a második és harmadik utódjával foglalkoztunk, akik ilyen jóval voltak felruházva._

_AC_ _296\. Az, hogy a gida, bárány, kecske, borz és kos bőre jelenti a lelki és természetes jót, az Ige belső értelméből nyilvánvaló, ahol Jákobbal és a frigyládával foglalkozik. Jákobról azt mondja, hogy “Ézsau ruhájába öltözött” és a kezén és nyakán, ahol mezítelen volt, “kecskegödölye bőre” volt, mikor Izsák megszagolta azt mondta “Lám az én fiamnak illatja olyan, mint a mezőnek illatja” (Genezis 27:15, 16, 27). Ezek a bőrök jelentik a lelki és természetes jót, itt látszik az Úr isteni könyörületességének akarata. A frigyládáról azt mondják, hogy a sátort “kosbőrökkel és borzbőrökkel” takarták (Mózes II. könyve 26:14; 36:19) és mikor elindultak, Áron és fiai a ládát “borzbőrökkel” takarták le, valamint az asztalt és az edényeket, a gyertyatartót és mécseit, az arany oltárt, az oltár és a szolgálat minden eszközét (Mózes IV. könyve 4:6-14). Az Úr isteni könyörületessége itt is látható, mivel ezek a bőrök lelki és természetes jót jelentik, bármi volt a ládában, a tabernákulumban, vagy a sátorban, bármi volt Áronon, amikor a szentség ruháiba öltözött, a mennyei lelkit jelképezve, így a legkevésbé sem hiányzott a reprezentációja._

_AC_ _297.A mennyei jó nincs felöltöztetve, mert az belső és ártatlan; de a mennyei lelki jót öltöztették fel először, aztán a természetes jót, mert az külsőbb, és ehhez hasonlították és elnevezték “ruhának”, mint Ezékielnél az Ősi Egyházról beszélve:_

“És felöltöztetélek hímes ruhába, és felsaruztalak borjúfóka bőrrel, s övezélek fehér gyolcscsal s befedélek selyemmel.” _(Ezékiel 16:10)_

_Ésaiásnál:_

“Öltözzél fel ékességed ruháiba, Jeruzsálem, szent város” _(Ésaiás 52:1)_

_A Jelenések könyvében:_

“Azoké a kik nem fertőztették meg a ruháikat: és fehérben fognak velem járni; mert méltók arra.” _(Jelenések könyve 3:4)_

_Ahol ugyanazt mondják a huszonnégy vénről, hogy “fehér ruhába öltöztek” (Jelenések könyve 4:4). Mivel a többi külső dolog, melyek mennyei lelkiek és természetesek, “ruhák”; ezért azok, akik a könyörületesség jóságával felruházottak a mennyekben fénylő ruhában jelennek meg; de itt, mivel még testük van, “bőr ruhában”._

_AC_ _298\. 22. vers._ És monda az Úr Isten: Ímé az ember olyanná lett, mint mi közűlünk egy, jót és gonoszt tudván. Most tehát, hogy ki ne nyújtsa kezét, hogy szakaszszon az élet fájáról is, hogy egyék, s örökké éljen. _Az ok, amiért az “Úr Istent” először egyes számban, utána többes számban említik az, hogy az “Úr Isten” az Urat jelenti, és ugyanakkor az angyali mennyországot. Az ember a “jót és gonoszt tudván” azt jelenti, hogy már mennyeivé vált, és ezért bölcs és értelmes; “ki ne nyújtsa kezét, hogy szakasszon az élet fájáról” jelenti, hogy nem szabad útbaigazítani őt a hit titkaiban, miután nem tudta megőrizni a teljes öröklétet, ami az “örökké éljen”._

_AC_ _299\. Itt két titok van: az első: “Úr Isten” jelenti az Urat és ugyanakkor a mennyet; a második: hogyha útbaigazították volna őket a hit titkaiban, örökre megsemmisültek volna._

_AC_ _300\. Az első titokra vonatkozóan – hogy az “Úr Isten” jelenti az Urat és ugyanakkor a mennyet is – megfigyelendő az Igében, hogy egy titkos okból, az Urat néha egyszerűen “Úrnak”, néha “Úr Istennek”, néha “Úrnak” és aztán “Istennek” hívják, néha “Izrael Istenének” és néha csak “Istennek”. A Genezis első fejezetében, ahol az mondják, többes számban, “Teremtsünk embert a mi képünkre” Őt csak “Istennek” hívják, és a következő fejezetig nem hívják “Úr Istennek”, ahol a mennyei emberrel foglalkoznak. “Úrnak” hívják, mert Ő van vagy él egyedül, a Lényeg; és “Isten”, mert Ő képes minden dolgot megtenni, a Hatalom által; ez nyilvánvaló az Igéből, ahol ezt a megkülönböztetést tették ( Ésaiás 49:4, 5; 55:7; Zsoltárok Könyve 18:2, 28, 29, 31; 31:14). Ily módon minden angyalt, vagy lelket, akik emberrel beszéltek és feltétezték, hogy erő birtokában volt, “Istennek” hívták, ahogy ez Dávidnál is kiderül:_

“Isten áll az Istennek gyülekezetében, ítél az istenek között_.” (Zsoltárok könyve 82:1)_

_És más helyen:_

“Mert a felhőkben kicsoda hasonlatos az Úrhoz, s ki olyan, mint az Úr, az istenek fiai között?” _(Zsoltárok könyve 89:7)_

_Újra:_

“Magasztaljátok az istenek Istenét;magasztaljátok az uraknak Urát;” _(Zsoltárok könyve 136:2,3)_

_Az erővel bíró embereket szintén “isteneknek” hívták, (mint Zsoltárok könyve 82:6; János 10:34, 35) Mózesről is azt mondják a “Fáraó istene” (Mózes II. könyve 7:1). Ezért az “Isten” szó a zsidóknál többes számban van – “Elohim”. De ahogy az angyaloknak maguktól a legkisebb erejük sincs, csak egyedül az Úrtól, ezt ők valóban elismerik, és ahogy csak egy “Isten” van, ezért az “Úr Isten” az Igében egyedül az “Urat” jelenti. Ahol az angyalok hada intéz el bármit, mint a Genezis első fejezetében, többes számban beszélnek Róla. Itt is, mert a mennyei ember, mint ember, nem hasonlítható az Úrhoz, csak az angyalokhoz, azt mondják, az ember “mint mi közülünk egy, jót és gonoszt tudván”, vagyis, hogy bölcs és értelmes._

_AC 301. A másik titok, hogy ha beavatták volna őket a hit titkaiba, örökre megsemmisülnek, amit a “ki ne nyújtsa kezét, hogy szakasszon az élet fájáról is, hogy egyék, s örökké éljen” szavak jelentik. Az eset a következő: amikor az emberek felfordították az életrendjüket, és vonakodtak élni és bölccsé válni, kivéve, amikor ez saját magukból, vagy a Hozzátartozójukból eredt, mindenről elgondolkodtak, amit a hittel kapcsolatban hallottak, hogy az vajon igaz-e, vagy nem; és mivel ezt maguktól, vagy a saját eszüktől, vagy ismeretanyagukból csinálták, így tagadáshoz kell hogy vezessen, és végül istenkáromláshoz, megszentségtelenítéshez, legvégül kétség nélkül összekeverik a megszentségtelenített dolgokat a szent dolgokkal. Amikor egy ember ilyenné válik, olyan átkozott a másik életben, hogy remény sem marad arra, hogy üdvözüljön. A megszentségtelenített dolgok annyira összekeveredve maradnak, hogy amikor valamilyen szent gondolat megjelenik, egy megszentségtelenített gondolat is csatlakozik hozzá, melynek eredménye az, hogy a személy csak átkozott társadalomban lehet. Bármi is van jelen bármilyen gondolattal összekapcsolva, ezt igen kiválóan érzékelik a másik életben, a lelkek is a lelkek világában, még inkább az angyali lelkek, így egyetlen gondolatból remekül megismerik az illető személyiségét. A megszentségtelenített és szent gondolatok szétválasztása, mikor így csatlakoznak, csak olyan pokoli kínszenvedés hatására történhet meg, hogy ha az ember ennek tudatában lenne, olyan óvatosan kerülné el a megszentségtelenítést, mint magát a poklot._

_AC 302. Ez volt az ok, hogy miért nem nyilatkoztatták ki soha a zsidóknak a hit titkait. Nekik egyszerűen még azt sem mondták meg, hogy a halál után élni fognak, és azt sem, hogy az Úr eljön e világra, hogy megmentse őket. Olyan nagy volt a tudatlanság és butaság, amelyben tartották őket, és még ma is tartják, hogy nem ismerték és nem ismerik a belső ember, vagy bármi belső létezését. Ha ismerték volna, vagy ismernék úgy, hogy el is fogadják, olyan a természetük, hogy megszentségtelenítenék azt, és semmi reményük nem lenne arra, hogy üdvözüljenek a másik életben. Ez az, amit az Úr ért Jánosnál:_

_“Megvakította az ő szemeiket, és megkeményítette az ő szívöket; hogy szemeikkel ne lássanak és szívökkel ne értsenek, és meg ne térjenek, és meg ne gyógyítsam őket” (János 12:40)_

_És az Úr példabeszédekben szólt hozzájuk anélkül, hogy megmagyarázta volna értelmüket (ahogy Ő maga mondja)_

_“látván nem látnak, és hallván nem hallanak, sem nem értenek” (Máté 13:13)_

_Ugyanezért fedték el előlük a hit összes titkát, és elrejtették az egyház elöljárói elől, és ezért ilyen a prófétai stílus. Egy dolog valamit tudni, és másik pedig elfogadni. Aki ismeri, de nem fogadja el, az olyan, mintha nem tudná; de ő az, aki elfogadja, utána káromolja és megszentségteleníti, ezt jelentik az Úr szavai._

_AC 303. Egy ember mindazon dolgok által tesz szert életre, amikről meggyőződött, vagyis amit elfogad és elhisz. Amiről nincs meggyőződve, vagy nem ismer el, és hisz benne, az nincs hatással a tudatára. Ezért senki sem gyalázhat meg szent dolgokat, hacsak meg nem győzték arról, hogy elismerje őket, és mégis tagadja azokat. Azok, akik nem fogadják el, ismerhetik, de úgy tesznek, mintha nem ismernék, és olyanok, mint azok, akik ismernek nem létező dolgokat. Ilyenek voltak a zsidók is az Úr eljövetele előtt, ezért az Igében azt mondták róluk, hogy “elveszettek” vagy “elpusztultak”, vagyis hogy nincs többé hitük. Ilyen körülmények között nem okoz kárt az embereknek, hogy az Ige belső tartalmát feltárják nekik, hogy látók legyenek, és mégsem látnak; hogy halljanak, és mégsem hallanak; és akiknek szíve megkeményedett; róluk mondja az Úr Ésaiásnál:_

_“Menj, és mondd ezt e népnek: Hallván halljatok és ne értsetek, s látván lássatok és ne ismerjetek; Kövérítsd meg e nép szívét, és füleit dugd be, és szemeit kend be: ne lásson szemeivel, ne halljon füleivel, ne értsen szívével, hogy meg ne térjen, és meg ne gyógyuljon.”_ (Ésaiás 6:9, 10)

_Azt, hogy a hit titkai nem tárulnak fel, amíg az emberek ilyen állapotban vannak, vagyis olyan elveszettek, hogy többé nem hisznek (ezért, mint előbb mondtuk, nem képesek meggyalázni azt), az Úr egyszerűen jelenti ki Ésaiás vonatkozó versében:_

_“És én mondék: Meddig lészen ez Uram?! És monda: Míg a városok pusztán állanak lakos nélkül, és a házak emberek nélkül, s a föld is puszta lészen; És az Úr az embert messze elveti”_ (Ésaiás 6:11, 12)

_“Embernek” hívja azt, aki bölcs, vagy elismer és hisz. A zsidók elveszettek voltak, mint ahogy már előbb mondtuk, az Úr eljövetelekor; ugyanezért még mindig olyan elveszettek a vágyaik és különösen a kapzsiságuk miatt, hogy bár ezerszer hallottak az Úrról, és egyházuk elöljárói az Ő jelentőségéről részletesen szóltak, mégsem ismerték el és hittek benne. Ez volt az ok, amiért az özönvíz előttiek az Éden kertjéből kiűzettek, és elvesztek, miután többé már nem voltak képesek elismerni semmilyen igazságot._

_AC_ _304\. Mindebből nyilvánvaló mit jelentenek a szavak “ki ne nyújtsa kezét, hogy szakasszon az élet fájáról is, hogy egyék, s örökké éljen.”. A “szakasszon az élet fájáról és egyék” az tudni, sőt elfogadni a szeretetet és a hitet; az “életek fája” többes számban a szeretetet és hitet jelképezi, az “enni” pedig, mint előbb, jelképezi a tudást. Az “Örökké éljen” nem testben élni örökké, hanem a halál után örökké kárhozatban élni. A “halottat” nem azért hívják annak, mert a meghalt a testi élet után, hanem mert halotti életet fog élni, mivel a “halál” a kárhozat és pokol. Az “élni” kifejezés hasonló jelentéssel bír Ezékielnél:_

_“Némely lelkeket elvadásztok népemtől, másokat elevenen megtartotok a magatok hasznára. És megszentségtelenítetek engem népem előtt, hogy lelkeket öljetek, melyeknek nem kellene meghalniok, és hogy lelkeket elevenen megtartsatok, melyeknek nem kellene élniök”_ (Ezékiel 13:18, 19)

AC 305. 23. vers. _Kiküldé őt az Úr Isten az Éden kertjéből, hogy mívelje a földet, a melyből vétetett vala. “_Kiküldé az Éden kertjéből” a minden értelemtől és bölcsességtől való megfosztás; “a föld, melyből vétetett” az újjászületés előtti testivé válás. Az, hogy a “kiküldé az Éden kertjéből”, az értelemtől és bölcsességtől való megfosztást jelenti, nyilvánvaló a “kert” és “Éden” jelentéséből, mint fent látható; a “kert” jelképezi az értelmet, vagy igazság megértését; az “Éden” lévén a szeretet kifejezése, a bölcsességet, vagy jóakaratot jelenti. Hogy a “föld, melyből vétetett”,az újjászületés előtti testivé válást jelenti, már előzőleg megmutattuk (19. vers), ahol hasonló szavak fordulnak elő.

AC 306. 24. vers. _És kiűzé az embert, és oda helyezteté az Éden kertjének keleti oldala felől a Kerúbokat és a villogó pallos lángját, hogy őrizzék az élet fájának útját._ Az “ember kiűzése” az, hogy teljesen megfosztották az embert a jóakarattól és az igazság megértésétől, annyira, hogy még el is különítik tőle, így többé nem ember. A “keleti oldal felől kerubokat helyez” gondoskodás arról, hogy a hit titkos dolgaiba nehogy belebocsátkozzon az ember; az “Éden kert keleti oldala” a mennyei, melyből az értelem származik; a “kerub” jelenti az Úr elővigyázatosságát, hogy megakadályozza az ember beleavatkozását a hit dolgaiba. A “villogó pallos lángja” jelenti az önszeretetet (amor proprius) a maga esztelen kívánságaival és ebből következő meggyőződéssel, mely szerint az ember valójában be szeretne lépni, de már teljesen elvitték őt a testi és földi dolgok felé, ezért “őrizzék az élet fájának útját”, vagyis a szent dolgokat óvják a megszentségtelenítéstől.

_AC 307. Itt a hatodik és hetedik utóddal foglalkozunk, melyet az özönvíz megsemmisített, és “az Éden kertjéből kiűzték” őket, vagyis az igazság megértéséből, és olyanná váltak, mintha nem is emberek lennének, és esztelen vágyaikra és meggyőződésükre hagyatkoztak._

_AC 308. Mivel a “kelet” és az “Éden kertje” jelentéséről már fentebb beszéltünk, ezért szükségtelen többet foglalkozni velük; de, hogy a “kerub” az Úr óvatosságát jelenti, nehogy az ember balgán beavatkozzon a hit titkaiba saját magától, és az értelemből és ismeretanyagból (senuali etscietifico), és így megszentségtelenítse azokat, és megsemmisítse magát, az Igének mindazon fejezeteiből nyilvánvaló, ahol a “kerubról” említést tesznek. Mivel a zsidók úgy viselkedtek, mintha világosan tudnának az Úr eljöveteléről, az egyház elöljáróiról, vagy fajtáiról, mint az Ő kifejeződéséről, a halál utáni életről , a belső emberről és az Ige belső tartalmáról, ők megszentségtelenítették volna, és örökre megsemmisültek volna; ezért “kerub” jelképezi ezt a frigyláda arany tetején, a templom függönyein, a kárpiton és a szentélyben is; ez jelentette, hogy az Úr őrzi őket (Mózes II. könyve 25:18-21; 26:1, 31; Királyok könyve 6:23-29, 32). A frigyláda, melyben a szentség volt, jelentette ugyanazt, amit az élet fája ebben a fejezetben, nevezetesen az Urat és a mennyei dolgokat, mely egyedül Őhozzá tartoztak. Az Urat gyakran úgy is hívták “Úr Isten a kerubok között ülve” és Mózessel és Áronnal a “kerubok közül” beszélt (Mózes II. könyve 25:22; Mózes IV. könyve 7:89). Egyszerűen így írják le Ezékielnél:_

_“És Izráel Istenének dicsősége elvonula a Kérubról, a mely fölött vala, a ház küszöbéhez, és kiálta a gyolcsba öltözött férfiúnak és monda az Úr néki: Menj át a város közepén, Jeruzsálem közepén, és jegyezz egy jegyet a férfiak homlokára, a kik sóhajtanak és nyögnek mindazokért az útálatosságokért, a melyeket cselekedtek annak közepében. És amazoknak mondá az én hallásomra: Menjetek át a városon ő utána, és vágjátok; ne kedvezzen a ti szemetek, és ne szánakozzatok: Vénet, ifjat, szűzet, gyermeket és asszonyokat öljetek meg mind egy lábig. Fertőztessétek meg a házat, és töltsétek meg a pitvarokat megölettekkel.”_ (Ezékiel 9:3-7)

És újra:

_“És szóla a gyolcsba öltözött férfiúnak, és mondá: Menj be a forgókerekek közé a Kérubok alá, és töltsd meg tenyereidet égő üszöggel onnét a Kérubok közül, és szórd a városra. És kinyújtá egy Kérub a kezét a Kérubok közül a tűzhöz, mely vala a Kérubok között, és vőn és tevé a gyolcsba öltözöttnek markába, ki elvevé és kiméne.”_ (Ezékiel 10:2)

Ebből a fejezetből nyilvánvaló, hogy az Úr óvatossága a hit titkaiba való belépéstől akadályozza meg az embert, amit a “kerubok” jelképeznek; ezért meghagyja őket esztelen vágyaikban, amit az “égő üszög szórása a városra” és “mind egy lábig” jelent.

AC 309. A “villogó pallos lángja” jelenti az önszeretetet (amor proprius) a maga esztelen vágyaival és a meggyőződéssel, mely szerint valójában szeretnének belépni (a hit titkaiba), de ők a testi és földi dolgok felé tértek el, ezt igazolja az Ige sok fejezete, mely oldalakat is kitölthetne; de mi csak Ezékieltől idézünk:

_“Prófétálj és mondjad: Ezt mondta az Úr: Mondjad: fegyver, fegyver! megélesített és meg is fényesített!. Hogy öldököljön, megélesíttetett, hogy legyen villámlása, megfényesíttetett; kettős lesz a kard, most harmadszor; öldöklő kard az, a nagy öldöklő kard körüljárja őket. Hogy elolvadjon a szív és sokan elhulljanak: minden kapujokban rájok vetem a kard villámlását, hisz villámlásra készült, öldöklésre kifényesíttetett!”_ (Ezékiel 21:9, 10, 14, 15)

A “kard” itt az ember pusztulását jelenti, mert ő nem lát semmit, ami jó és igaz, csak hamisságot és kedvezőtlen dolgokat, a “megsokszorozza támadását”. Náhumnál azt mondják azokról, akik be kívánnak lépni a hit titkaiba “_Törtető lovag, kardok villogása, dárda villanása, holtak sokasága”_ (Náhum 3:3)

AC 310. Az ebben a fejezetben lévő összes sajátos kifejezés a legmélyebb értelem oly sok titkát tartalmazza (azon emberek szellemének megfelelően, akik az özönvíz alatt elpusztultak, és akiknek a szelleme teljesen különbözött azokétól, akik az özönvizet követően éltek), hogy lehetetlen ismertetni. Röviden megfigyeljük, hogy a szüleik, akik Legősibb Egyházat alapították, mennyei emberek voltak, tehát mennyei magokat ültettek beléjük; minél fogva utódaikat mennyei eredetből plántálták beléjük. A mennyei eredetű magvak olyanok, hogy a szeretet uralja és eggyé teszi az egész tudatot. Az emberi ész két részből áll, az akaratból és megértésből. A szeretet, vagy a jó az akarathoz tartozik, a hit vagy az igazság a megértéshez; és azok a legősibb emberek a szeretetből és jóságból merítették, hogy mi tartozik a hithez vagy az igazsághoz, így elméjük egy volt. Az ilyen nemzetségből eredő utóknál, ahol a mennyei eredetből való magvak szükségszerűen megmaradnak, az igazságtól és jóságtól való bármilyen eltérés részükről a legveszélyesebb, mivel az egész elméjük olyan hitehagyottá válik, hogy visszatérésük a másik életbe szinte teljesen lehetetlenné válik. Másképp van azokkal, akiknek nincsenek mennyei magvaik, csak lelkiek, mint az özönvíz utáni embereknek, valamint a mai embereknek. Nincs szeretet bennük, tehát jóakarat sincs, de még mindig képesek a hit elfogadására, vagy az igazság megértésére, amely által az emberszeretetet bizonyos mértékben magukkal hozták, bár más módon, vagyis az Úrból való tudat birtoklásával, ami az igazság tudásának és leszármaztatott jóságnak a talaján áll. Tehát állapotuk teljesen eltér az özönvíz előttiekétől, mely az Úr isteni irgalmának köszönhető. Ezek azok a titkok, melyek a mostani generáció számára teljesen ismeretlenek, és jelenleg senki sem tudja, hogy milyen a mennyei, vagy akár a lelki ember, és még kevésbé, hogy milyen az ezt eredményező emberi tudat és élet minősége, és a halál utáni állapot.

AC 311. A másik életben, azok állapota, akik az özönvízben megsemmisültek, nem lehetnek a lelkek világában, sem a lelkekkel, hanem a pokolban vannak, a többi pokoltól elkülönítve, mintha egy bizonyos hegy alatt lennének. Ez egy közbenső hegyként jelenik meg szörnyű elképzeléseik és meggyőződésük következményeképpen. Elképzeléseik és meggyőződésük olyanok, mintha olyan kábulatba tennének más lelkeket, hogy azok ne tudják, hogy vajon élők-e, vagy holtak-e, hogy megfosszák őket az igazság teljes megértésétől, így semmit sem észlelnek. Ilyen volt a meggyőző erejük a világon való tartózkodásuk alatt; és mert az előre látható volt, hogy a másik életben képtelenek lesznek a többi lélekkel kapcsolatba lépni anélkül, hogy a halál egy fajtáját rájuk ne kényszerítsék, mindnyájan megszűntek létezni és az Úr isteni könyörületességéből másfajta állapotot hozott létre az özönvíz után élőkben.

AC 312. Ebben a versben az özönvíz-előttiek állapotát teljesen leírtuk, hogy “kiűzték” őket, vagy elkülönítették őket a mennyei jótól és hogy “kerubot helyeztek az Éden kert keleti oldalára”. Ez a kifejezés “Éden kert keleti oldala” csak rájuk vonatkoztatható, és nem használható azokra, akik később éltek, akikről azt lehetne mondani az “Éden kert keleti oldala”. Ily módon a szavakat: “villogó pallos lángja” a napjaink embereire lehet alkalmazni, ők lehetnének a “villogó pallos lángja”. Nem lehet azt sem mondani, hogy “életek fája”, csak azt: az “élet fája”; nem beszélve más dolgokról ebben a témában, amelyeket nem lehet megmagyarázni, amelyeket csak az angyalok értenek meg, akiket az Úr felvilágosított; minden állapot tartalmaz végleges titkokat, melyek egyikét sem ismeri az ember.

AC 313. Abból, amit itt az első emberről mondtunk, nyilvánvaló, hogy mindaz az örökölt gonosz, ami napjainkban létezik, nem tőle származott, ahogy tévesen feltételezték. Ez a Legősibb Egyház volt, akivel “ember” néven foglalkoztunk; és amikor “Ádámnak” hívják, azt jelenti, hogy az ember földből lett, vagy abból a létező nem-emberből, aki az Úrtól származó újjászületés által emberré lett. Ez a név eredete és jelentése. De az eredendő gonoszra vonatkozóan a helyzet a következő. Mindenki, aki valódi bűnt követ el, így magára erőszakol egy jellemet, és a gonosz ebből áttelepül a gyermekeibe, és örökletes lesz. Így öröklődik minden szülőtől, apától, nagyapától, üknagyapától és őseiktől egymás után, és ezért megsokszorozódik és növekedik mindegyik következő utódban, mindenkiben megmaradva, és annak saját bűneivel növelve, és sohasem oszlik szét, hogy ártalmatlan legyen, kivéve azokban, akik az Úr által újjászülettek. Minden figyelmes megfigyelő láthatja az igazság bizonyítékát abban a tényben, hogy a szülők gonosz hajlama látható marad a gyermekeiben is, így egy családban, sőt még egy teljes nemzedékben is, így meg lehet őket különböztetni másoktól.

AZ EMBER BELÉPÉSE AZ ÖRÖK ÉLETBE – FOLYTATÁS

AC 314. Miután a fény használata megadatott a feltámadt embernek, vagy léleknek, így ő megkereshette őt, a lelki angyalok, akikről előzőleg beszéltünk, mindenben a szolgálatára állnak, amit ebben az állapotban megkíván, és felvilágosítják a másik élet dolgairól, de csak annyira, amennyire képes befogadni azt. Ha hisz, és szeretné, megmutatják neki a menny gyönyörű és csodálatos dolgait.

AC 315. De ha a feltámadt személy, vagy lélek nem olyan, hogy hajlandó legyen irányíttatni magát, akkor azt kívánja, hogy megszabaduljon az angyalok seregétől, amit teljesen megértenek, mivel a másik életben minden gondolatot közölnek. Mégis, ők nem hagyják el őt teljesen, de ő megszakítja velük a kapcsolatot. Az angyalok mindenkit szeretnek, és semmi mást nem kívánnának jobban, mint hogy szolgálják, irányítsák és vezéreljék őt a mennybe. Ebben van az ő legnagyobb örömük.

AC 316. Mikor a lélek így elszakítja magát, a jó szellemek veszik át, akik ugyanúgy megadnak minden kedves szolgáltatást neki, amíg a társaságukban van. Ha a világi élete olyan volt, hogy nem maradhat a jók társaságában, azt kívánja, hogy bárcsak megszabadulna tőlük, és ez a folyamat állandóan ismétlődik, amíg olyanokkal nem kerül kapcsolatba, akikkel teljesen egyező volt előző, földi életében, akik között úgy találja, mintha a saját élete lenne. Aztán, csodálatos ezt mondani, olyan életet folytat velük, mint amilyent a testi életében élt. De miután visszasüllyedt ebbe az életbe, újrakezdi az életét; néhányan hosszabb, néhányan kevesebb idő múlva a pokol felé mennek; de akik hittek az Úrban, az élet új kezdetétől lépésről lépésre haladnak a menny felé.

AC 317. Néhányan lassan, mások gyorsabban haladnak a menny felé. Láttam olyanokat, akiket azonnal a mennybe emeltek haláluk után, de nekem csak példát engedtek említeni.

AC 318. Egy bizonyos lélek jött és beszélgetett velem, aki, bizonyos jelekből ítélve, nemrég halt meg. Először nem tudta hol van, azt feltételezte, hogy még a világon van; de amikor a tudatában lett, hogy másik életben van, és már semmit sem birtokol, úgymint ház, vagyon és ehhez hasonlók, és hogy másik királyságban lévén, megfosztatott mindentől, ami a világon az övé volt, nyugtalanság kerítette hatalmába, és nem tudta hová induljon, vagy hova menjen lakni. Aztán tájékoztatták, hogy egyedül az Úr gondoskodik róla és mindenkiről; és magára hagyták, hogy gondolatai a világon megszokott irányba tereljék. Most átgondolta (a másik életben minden gondolat egyszerűen észlelhető) mit kell tennie a létezés minden eszközétől megfosztva; és az aggódásnak ezen állapotában kapcsolatba került néhány mennyei lélekkel, akik a szív hatáskörébe tartoztak, és akik megmutatták neki mindazt, amit kívánhat. Miután ez megtörtént, ismét magára hagyták, és elkezdett gondolkozni emberszeretetből, hogy ezt a nagy kedvességet hogyan tudná viszonozni, melyből bizonyossá vált, hogy míg a testében élt, a hit emberszeretetét gyakorolta, ezért azonnal a mennybe vitték.

AC 319. Mást is láttam, akit az angyalok azonnal a mennybe vittek, az Úr elfogadta őt és megmutatta neki a mennyek szentségét, nem említve sok más tapasztalatot másokra vonatkozóan, akiket a mennybe vittek egy bizonyos idő után.

GENEZIS 4. fejezet

A LÉLEK VAGY SZELLEM ÉLETÉNEK TERMÉSZETE

AC 320. A lelkek életének általános témájára, főleg a halál utáni kezdő szellemekre vonatkozóan kijelenthetem, hogy sok tapasztalat mutatja, hogy amikor egy ember a másik életbe lép, nem biztos abban, hogy a másik életben van, hanem azt feltételezi, hogy még a világon, a testében él. Annyira, hogy amikor megmondják neki, hogy szellem, csodálkozik, és szórakozik ezen, mert pontosan úgy érzi magát, mintha ember lenne tudatában, kívánságaiban és gondolataiban, és mivel földi életében nem hitt a lélek létezésében, vagy – mint mások esetében – abban, hogy a lélek olyan lehet, amilyennek most megtudta.

AC 321. A másik általános tény az, hogy a szellem sokkal kiválóbb értelmi képességgel, jóval nagyobb gondolkodási- és beszédkészséggel rendelkezik, mint mikor a testben élt, így a két állapotot alig lehet összehasonlítani, bár a lelkek addig nincsenek ennek tudatában, amíg az Úr fel nem világosítja őket.

AC 322. Hamis elképzelés az, hogy a szellemek nem rendelkeznek sokkal kiválóbb értelmi képességekkel, mint a testi élet alatt. Ezerszer megismétlődött tapasztalatból tudom az ellenkezőjét. Amennyiben valakik nem hajlandóak hinni ebben a szellem természetére vonatkozó előítéletek eredményeképpen, hadd tanulják meg saját tapasztalatukból, mikor a másik életbe lépnek, ahol kénytelenek lesznek elhinni. Először is a szellemek látnak, világosságban élnek, és a jó szellemek, az angyali szellemek és az angyalok is, világosságban, mely oly nagy, hogy a földi fényes nappal sem hasonlítható hozzá. A világosság, melyben élnek, és ami által látnak, az Úr isteni könyörületességének akarata, amit alább írunk le. A szellemek hallanak is, hallásuk oly kitűnő, hogy a testi hallást össze sem lehet vele hasonlítani. Évekig beszéltek hozzám folyamatosan, de beszédük szintén az Úr isteni könyörületességének akarata, amiről később lesz szó. Szaglásuk is van, mely szintén az Úr isteni könyörületességének akarata, és alább foglalkozunk vele. Nekik van a legtökéletesebb tapintásuk, ahonnan a fájdalom és a kín jön a pokolban; minden érzés –melyek egészen változatosak és különbözőek – kapcsolatban van a tapintással. Vannak kívánságaik és benyomásaik, melyekhez hasonló a testi életükben nem volt, és melyekről az Úr isteni könyörületességéből még többet szólunk a továbbiakban. A szellemek sokkal tisztábban és eltérőbben gondolkodnak, mint a testi életükben. Egyetlen gondolatuk több dolgot tartalmaz, mint földi életükben gondolatok ezrei. Olyan éleslátással, elmésséggel, okossággal és félreérthetetlenül beszélnek egymással, hogyha egy ember megértene belőle valamit, megdöbbenne. Röviden, mindent birtokolnak, amit az emberek is, de sokkal kiválóbb módon, kivéve a húst és csontot, valamint a kísérő tökéletlenséget. Elismerik és felismerik még azt is, hogy míg a testben éltek, a szellem volt az, ami érzékelt, és habár az érzékelő képesség magában a testben jelentkezett, mégsem a testé volt; ezért, mikor a testet félredobták, az érzékelés jóval kitűnőbb és tökéletesebb lett. Az élet az érzékelés gyakorlásában áll, mely nélkül nincs élet, így az érzékelő képesség, úgymint az élet, tények, amiket bárki megfigyelhet.

AC 323. Ennek a fejezetnek a végén néhány példával szolgálunk azokról, akik földi tartózkodásuk alatt ezt másképpen gondolták.

GENEZIS 4:1-26.

_1\. Azután ismeré Ádám az ő feleségét Évát, a ki fogad vala méhében és szűli vala Kaint, és monda: Nyertem férfiat az Úrtól._

_2\. És ismét szűlé annak atyjafiát, Ábelt. És Ábel juhok pásztora lőn, Kain pedig földmívelő._

_3\. Lőn pedig idő multával, hogy Kain ajándékot vive az Úrnak a föld gyümölcséből._

_4\. És Ábel is vive az ő juhainak első fajzásából és azoknak kövérségéből. És tekinte az Úr Ábelre és az ő ajándékára._

_5\. Kainra pedig és az ő ajándékára nem tekinte, miért is Kain haragra gerjede és fejét lecsüggeszté._

_6\. És monda az Úr Kainnak: Miért gerjedtél haragra? és miért csüggesztéd le fejedet? 7. Hiszen, ha jól cselekszel, emelt fővel járhatsz; ha pedig nem jól cselekszel, a bűn az ajtó előtt leselkedik, és reád van vágyódása; de te uralkodjál rajta._

_8\. És szól s beszél vala Kain Ábellel, az ő atyjafiával. És lőn, mikor a mezőn valának, támada Kain Ábelre az ő atyjafiára, és megölé őt._

_9\. És monda az Úr Kainnak: Hol van Ábel a te atyádfia? Ő pedig monda: Nem tudom, avagy őrizője vagyok-é én az én atyámfiának?_

_10\. Monda pedig az Úr: Mit cselekedtél? A te atyádfiának vére kiált én hozzám a földről._

_11\. Mostan azért átkozott légy e földön, mely megnyitotta az ő száját, hogy befogadja a te atyádfiának vérét, a te kezedből_

_12\. Mikor a földet míveled, ne adja az többé néked az ő termő erejét, bujdosó és vándorló légy a földön._

_13\. Akkor monda Kain az Úrnak: Nagyobb az én büntetésem, hogysem elhordozhatnám._

_14\. Ímé elűzöl engem ma e földnek színéről, és a te színed elől el kell rejtőznöm; bujdosó és vándorló leszek a földön, és akkor akárki talál reám, megöl engemet_

_15\. És monda néki az Úr: Sőt inkább, aki megöléndi Kaint, hétszerte megbüntettetik. És megbélyegzé az Úr Kaint, hogy senki meg ne ölje, a ki rátalál._

_16\. És elméne Kain az Úr színe elől, és letelepedék Nód földén, Édentől keletre._

_17\. És ismeré Kain az ő feleségét, az pedig fogada méhében, és szűlé Hánókhot. És építe várost, és nevezé azt az ő fiának nevéről Hánókhnak._

_18\. És lett Hánókhnak fia, Irád: És Irád nemzé Mekhujáelt: Mekhujáel pedig nemzé Methusáelt, és Methusáel nemzé Lámekhet._

_19\. Lámekh pedig vett magának két feleséget: az egyiknek neve Háda, a másiknak neve Czilla._

_20\. És szűlé Háda Jábált. Ez volt atyjok a sátorban-lakóknak, és a barompásztoroknak._

_21\. Az ő atyjafiának pedig Jubál vala neve: ez volt atyja minden lantosnak és síposnak._

_22\. Czilla pedig szűlé Tubálkaint, mindenféle réz- és vasszerszámok kovácsolóját: és Tubálkain hugát, Nahamát._

_23\. Akkor monda Lámekh az ő feleségeinek: Oh Háda és Czilla, hallgassatok szómra, Lámekh feleségei, halljátok beszédem: embert öltem, mert megsebzett; ifjat öltem, mert megütött._

_24\. Ha hétszeres a bosszú Kainért, hetvenhétszeres az Lámekhért._

_25\. Ádám pedig ismét ismeré az ő feleségét, és az szűle néki fiat, és nevezé annak nevét Séthnek: mert adott úgymond, énnékem az Isten más magot Ábel helyett, kit megöle Kain._

_26\. Séthnek is született fia, és nevezé annak nevét Énósnak. Akkor kezdték segítségül hívni az Úrnak nevét._

TARTALOM

AC 324. Az egyháztól elkülönült tanokkal, vagy eretnekségekkel foglakozunk itt, valamint egy “Énosnak” nevezett új egyházzal, mely ezután jött létre.

AC 325. A Legősibb Egyház a szereteten keresztül bírta az Úrban való hitet, de aztán valami történt, ami elválasztotta a hitet a szeretettől. A szeretettől elkülönült hit tanait “Kainnak” hívták, az emberszeretetet pedig, amely a felebarát iránti szeretet, “Ábelnek”. (1, 2 vers)

AC 326. Minden olyan imádat, mely a szeretettől elvált hit, “Kain ajándéka”, az emberszeretet pedig “Ábel ajándéka”. (3, 4. vers). Az emberszeretetből eredő imádat elfogadható, de a hittől elvált imádat nem. (4, 5. vers)

AC 327. Azok állapotát, akik elhagyták a hitet és gonosszá váltak, úgy írják le, mint Káinét: “haragra gerjede és fejét lecsüggeszté”. (5, 6. vers)

AC 328. A hit minősége az emberszeretetből ismert; az emberszeretet a hittel kíván lenni, ha a hit nem az elsődleges, és nincs az emberszeretet fölé rendelve. (7. vers)

AC 329. Az emberszeretet elenyészik azokban, akik ettől elválasztották hitüket, és azt az emberszeretet elé helyezték; őket úgy írják le, mint Káint, aki “megölé Ábelt” (8, 9. vers)

AC 330. A háttérbe került emberszeretetet “vére hangjának” nevezik (10. vers); a romlott tanok: “átkozott légy a földön” (11. vers); az ebből eredő hamisság és gonoszság: “bujdosó és vándorló a földön” (12. vers). Amint ők elfordultak az Úrtól, az örök halál veszélye fenyegette őket (13, 14. vers). De mivel a hiten keresztül az emberszeretetet ezután befogadták, a hitet sértetlenné tették, és ezt jelenti a “megbélyegzé Kaint” (15. vers). Az előző helyzetéből való elmozdítást pedig az “elméne Kain Édentől keletre” (16. vers)

AC 331. Ennek az eretnekségnek a kiterjesztését “Hánok”-nak nevezik (17. vers)

AC 332 Az ebből kiemelkedő eretnekségeket szintén a nevükön nevezik, melyből a legutolsóban, “Lámekh”-ben, a hitből semmi sem maradt. (18. vers)

AC 333. Aztán egy új egyház emelkedett fel, amit “Háda és Czilla” jelent, és fiaik által van leírva: “Jábál”, “Jubál” és “Tubálkain”; az egyház mennyei dolgait “Jábál”, a lelkieket”Jubál” és a természetit pedig “Tubálkain” jelképezi (19-22 vers).

AC 334. Ez az egyház akkor emelkedett fel, amikor minden hit és emberszeretet háttérbe és veszélybe került, mely elérte a szentségtörés legmagasabb fokát (23, 24. vers)

AC 335. Ennek a témának összefoglalása: miután a hit, melyet “Kain” jelent, háttérbe szorította az emberszeretetet; az Úr egy új hitet adott, amibe az emberszeretetet elültették. Ezt a hitet “Séth”-nek nevezik. (25. vers)

AC 336. A hit által elültetett emberszeretetet “Énok”-nak hívják, vagy másként “ember”-nek (homo), amely ennek az egyháznak a neve.(26. vers)

BELSŐ ÉRTELEM

AC 337. Mivel ez a fejezet a Legősibb Egyház elkorcsosulásával, vagy tanainak hamisságával foglalkozik, és így eretnekségükkel és szektáikkal, Kain és utódai neve alatt, meg lehet figyelni, hogy nincs arra lehetőség, hogy megértsük hogyan vált hamissá a tan, vagy milyen volt eretnekségük és egyházuk szektáinak természete, csak abban az esetben, ha az igaz egyház természetét helyesen megértettük. Eleget beszéltünk az előzőekben a Legősibb Egyházról, megmutatva, hogy mennyei ember volt, és hogy nem ismert el más hitet, csak az Úr és felebarátok iránti szeretetből fakadót. Ezen szereteten keresztül bírták az Úrból való hitet, vagyis minden olyan dolog felismerését, mely a hithez tartozott, ezért vonakodtak említeni a hitet, még kevésbé különítenék el a szeretettől, ahogy azt a fentiekben megmutattuk. (200, 203).

\[2\] Ilyen a mennyei ember, és így írják le Dávidnál a képviselőjét, ahol az Úrról, mint királyról és a mennyei emberről, mint a király fiáról beszélnek:

_“A te ítéletidet add a királynak, és a te igazságodat a király fiának. Teremjenek a hegyek békességet a népnek, és a halmok igazságot. Féljenek téged, a míg a nap áll és a meddig a hold fénylik, nemzedékről nemzedékre. Virágozzék az ő idejében az igaz és a béke teljessége, a míg nem lesz a hold.”_ (Zsoltárok könyve 72:1, 3, 5, 7)

A “nap” jelenti a szeretetet; a “hold” a hitet; a “hegyek” és “halmok” a Legősibb Egyházat; a “nemzedékről nemzedékre” az özönvíz utáni egyházakat; “a míg nem lesz a hold”, mert a hit szeretet lesz. Ezt mondják Ésaiásnál is (30:26)

\[3\] Ilyen volt a Legősibb Egyház, és ilyenek voltak a tanai. De ez napjainkban teljesen különböző, most a hit megelőzi az emberszeretetet, de mégis a hiten keresztül emberszeretetet ád az Úr, és akkor az lesz az elsődleges. Ebből következik az, hogy a legősibb idők tana hamissá vált, amikor elismerték a hit szeretettől való elválását. Azok, akik hamissá tették a tant ily módon, vagy elválasztották a hitet a szeretettől, vagy csak egyedül a hitet ismerték el, “Kain”-nak nevezték; és az ilyen dolgot szörnyűségnek tekintették.

AC 338. 1. vers. _Azután ismeré Ádám az ő feleségét Évát, a ki fogad vala méhében és szűli vala Kaint, és monda: Nyertem férfiat az Úrtól._ “Ádám és az ő felesége Éva” jelenti a Legősibb Egyházat, ahogy ez már tudott; az első utódja, vagy elsőszülötte a hit, melyet “Kain”-nak hívnak; a mondása “nyertem férfiat az Úrtól” jelenti azt, hogy azokat, akiket “Kainnak” neveznek a hitet úgy ismerték fel és ismerték el, mint egy magától létező dolgot.

AC 339. Az előző három fejezetben kimerítően megmutattuk, hogy “az ember és felesége” jelenti a Legősibb Egyházat, így kétségbevonhatatlan, és csak elfogadni lehet azt a nyilvánvaló tényt, hogy azon egyház által létrehozott utódlás és születés olyan természetű, ahogy feltüntettük. Szokásos volt a legősibb embereknél, hogy neveket adjanak, és a nevek jelentsék a dolgokat, így állt össze az örökléstan. Az egyház dolgai ily módon kapcsolódnak egymáshoz, az egyik megtermékenyül, és egy másik megszületik, mint a nemzésnél. Általános az Igében, hogy az egyház dolgait “utódlás”, “születés”, “utód”, “gyermek”, “kisgyermek”, “fiak”, “leányok”, “ifjak” és hasonló neveken nevezzék. Az Ige jövendölő részei ilyen kifejezéseket tartalmaznak.

AC 340. A “nyertem férfiat az Úrtól” szavak jelentik, hogy azokat nevezik “Kain”-nak, akik a hitet úgy ismerték fel és ismerték el, mint magától való dolgot, abból a tényből nyilvánvaló, amit ennek a fejezetnek elején mondtunk el. Előzőleg, mintha tudatlanok lettek volna abban, hogy mi a hit, mert a hit összes dolgát már felismerték. De mikor elkezdték a pontos hitelveket kidolgozni, vették a dolgokat, amiket érzékeltek és dogmákat alkotva belőlük elnevezik “nyertem férfiat az Úrtól”-nak, mintha valami újat találtak volna ki; így ami volt írva a szívről előzőleg, a tudás dolgává vált. Az ősi időkben minden új dolognak nevet adtak és a továbbiakban a nevek jelezték a dolgokat. Izmáel név jelentését a következőképpen magyarázzák: “meghallá Isten a te nyomorúságodat” (Genezis 16:11), Rúbenét: “Meglátta az Úr az én nyomorúságomat” (Genezis 29:32), Simeonét: “Mivelhogy meghallotta az Úr megvetett voltomat” (Genezis 29:33) és Judáét: “Most már hálákat adok az Úrnak” (Genezis 29:35); és a Mózes által emelt oltárt “nevezé nevét Jehova-Niszszi-nek”(Mózes II. könyve 17:15). Ehhez hasonlóan a hit tanát itt “nyertem férfiat az Úrtól”, vagy “Kain” jelzi.

AC 341. 2. vers. _És ismét szűlé annak atyjafiát, Ábelt. És Ábel juhok pásztora lőn, Kain pedig földmívelő._ Az egyház második leszármazottja az emberszeretet, melyet “Ábel” és “atyjafia” jelenti; a “juhok pásztora” jeleníti meg azt, aki az emberszeretet jóságát gyakorolja; a “földmívelő” pedig azt, aki az emberszeretettől mentes, bár a szeretettől megfosztott hitben élhet, de ez nem hit.

AC 342. Az, hogy az egyház második leszármazottja az emberszeretet, nyilvánvaló abból a tényből, hogy az egyház nem mást fogalmaz és teremt meg, mint a hitet és emberszeretet. Ugyanezt jelentik Lea Jákobtól született első gyermekei; Rúben a hit; Simeon” a gyakorolt hit; és “Lévi” az emberszeretet (Genezis 29:32, 33, 34), ahol Lévi törzse kapja a papi hivatást, és ők jelképezik a “juhok pásztorát”. Mivel az emberszeretet az egyház második leszármazottja, ezért “atyjafiának” hívják és “Ábel”-nek nevezik.

AC 343. Hogy a “juhok pásztora” az, aki az emberszeretet jóságát gyakorolja, mindenki számára nyilvánvalónak kell lennie, mivel ismerős alak mind az Ó-, mind az Újtestamentumból. Azt, aki vezet és tanít “pásztornak” hívják, és azokat, akiket vezetnek és tanítanak, pedig “nyájnak”. Aki nem vezet az emberszeretet jóságához és tanítja azt, nem igazi pásztor; az, akit nem vezettek jóhoz és nem tanították meg neki, mi a jó, az nem tartozik a nyájhoz. Nem nagyon szükséges elmagyarázni a “pásztor” és a “nyáj” fontosságát az Igében, de a következő verset idézhetjük. Ésaiásnál:

_“És ad esőt a magra, a mellyel a földet beveted, és a kenyér, a föld termése, bő és tápláló lesz, és széles mezőn legelnek nyájaid ama napon”_ (Ésaiás 30:23)

Ahol a “kenyér, a föld termése” az emberszeretet. Újra:

_“Mint pásztor, nyáját úgy legelteti, karjára gyűjti a bárányokat és ölében hordozza, a szoptatósokat szelíden vezeti”_ (Ésaiás 40:11)

Dávidnál:

_“Oh Izráelnek pásztora, hallgass meg, a ki vezérled Józsefet, mint juhnyájat; a ki Kérubokon ülsz, jelenj meg fényeddel!”_ (Zsoltárok könyve 80:2)

Jeremiásnál:

_“A szép és elkényeztetett asszonyhoz tettem hasonlóvá Sion leányát. Pásztorok jőnek el hozzá nyájaikkal együtt; felvonják mellette a sátrakat köröskörül; kiki legelteti, a mi keze ügyébe esik.”_ (Jeremiás 6:2, 3)

Ezékielnél:

_“Így szól az Úr Isten: Megsokasítom őket, mint a nyájat, emberekkel. Mint az áldozatra szentelt juhok, mint a Jeruzsálem juhai az ő ünnepein, így lesznek a rommá lett városok teljesek emberek nyájával.”_ (Ezékiel 36:37, 38)

Ésaiásnál:

_“Kédár minden juhai hozzád gyűlnek, Nebajóth kosai néked szolgálnak”_ (Ésaiás 60:7)

Azok, akik a nyájat az emberszeretet jóságához vezetik, azok “összegyűjtik a juhokat”; de azok, akik nem vezetik őket az emberszeretet jóságához “szétszórják a nyájat”; mindenki összegyűjtése és egyesítése az emberszeretetből, a szétszórás és szétválasztás az emberszeretet akarásából ered.

AC 344. Az, ami hasznára van a hitnek, az ismeretanyag (scientia), a tudás (cognitio), és a hit tana, de az ember hogyan válhat olyanná, mint amit a hit tanít? Az elsődleges dolog, amit tanít, az emberszeretet (Márk 12:28-35; Máté 22:34-39). Ez mindannak a vége, ami remélhető, és ha ez nincs megvalósítva, mi más az összes tudás és tan, mint egy nagy semmi?

AC 345. A “földmíves” emberszeretettől mentes, bár lehet neki a szeretettől elválasztott hite, ami nem hit, és mindez nyilvánvaló a következőkből: hogy Úr nem veszi figyelembe az ajándékát, és hogy ő megölte testvérét, vagyis megsemmisítette az emberszeretetet, amit “Ábel” jelent. Azokra mondják, hogy “művelik a földet”, akik a testi és földi dolgokat nézik, ez nyilvánvaló a Genezis 3:19, 23–ban leírtakból, ahol azt olvashatjuk “kiküldé őt az Úr Isten az Éden kertjéből, hogy mívelje a földet”.

AC 346. 3. vers. _Lőn pedig idő multával, hogy Kain ajándékot vive az Úrnak a föld gyümölcséből._ Az “idő multával” jelenti az idő haladását, a “föld gyümölcse” az emberszeretet nélküli hit munkája; az “ajándék az Úrnak” az imádat ami ebből eredt.

AC 347. Az teljesen nyilvánvaló mindenki számára, hogy a “nap végei” jelenti az idő haladását. Először, mikor még egyszerű volt, a tan, amit itt “Kain”-nak neveztek, nem olyan elfogadhatatlanként jelenik meg, mint amilyenné később vált, és ez abból a tényből nyilvánvaló, hogy ők a leszármazottaikat “Jehova embernek” hívták. Először a hit nem vált el annyira a szeretettől, mint az “idő multával”, vagy az idők folyamán; mint ahogy szokott lenni az igazi hit minden tanával.

AC 348. A “föld gyümölcsei” jelentése az emberszeretet nélküli hit, ez kitűnik a következőkből; az emberszeretettől megfosztott hit munkái hit nélküli munkák, már önmagukban halottak, mert azok egyedül a külső emberé. Erről írnak Jeremiásnál:

_“Miért szerencsés az istentelenek útja? Beplántálod őket, meg is gyökereznek; felnevekednek, gyümölcsöt is teremnek; közel vagy te az ő szájokhoz, de távol vagy az ő szívöktől. Meddig gyászoljon a föld, és meddig száradjon el minden fű a mezőn?”_ (Jeremiás 12:1, 2, 4)

“Közel a szájukhoz, de távol a szívüktől” jelenti mindazokat, akik az emberszeretettől megfosztott hitben élnek, akikkel kapcsolatban azt mondják “gyászoljon a föld”. Ugyanennél a prófétánál az ilyan munkát hívják a “föld gyümölcsének”:

_“Csalárdabb a szív mindennél, és gonosz az; kicsoda ismerhetné azt? Én, az Úr vagyok az, a ki a szívet fürkészem és a veséket vizsgálom, hogy megfizessek kinek-kinek az ő útai szerint és cselekedeteinek gyümölcse szerint.”_ (Jeremiás 17:9, 10)

Mikeásnál:

_“És pusztává lesz a föld az ő lakói miatt, az ő cselekedeteik gyümölcséért”_ (Mikeás 7:13)

Hogy az ilyen “gyümölcs” nem gyümölcs, vagy hogy a “munka” halott, és hogy mind a gyümölcs, mind a gyökér elszárad Ámósnál jelentik ki:

_“Pedig én irtottam ki előlük az Emoreusokat, a kik magasak voltak, mint a czédrusok, erősek, mint a cserfák. Mégis kiirtottam gyümölcsét felül és gyökerét alul.”_ (Ámós 2:9)

Dávidnál:

_“Gyümölcsüket kiveszted e földről, és magvokat az emberek fiai közül”_ (Zsoltárok könyve 21:11)

De az emberszeretet munkái élők és azokról kijelenthető, hogy “gyökeret eresztettek és gyümölcsöt hoznak”, mint Ésaiásnál:

_“Júda házának maradványa pedig, a mely megszabadult, ismét gyökeret ver alul, és gyümölcsöt terem felül”_ (Ésaiás 37:31)

“Gyümölcsöt teremni felül” emberszeretetből cselekedni. Az ilyen gyümölcsöt hívják “nagyságos gyümölcsnek” ugyanennél a prófétánál:

_“És ama napon az Úrnak csemetéje ékes és dicsőséges lészen, és a földnek gyümölcse nagyságos és díszes Izráel maradékának”_ (Ésaiás 4:1)

A “szabadulás gyümölcse” is ez, és így hívják ugyanennél a prófétánál:

_“Egek harmatozzatok onnan felül, és a felhők folyjanak igazsággal, nyiljék meg a föld és viruljon fel a szabadulás, és igazság sarjadjon fel vele együtt; én az Úr teremtettem azt!”_ (Ésaiás 45:8)

AC 349. Hogy az “ajándék” jelenti az imádatot, nyilvánvaló a Zsidó Egyház képviselőiből, akikben minden fajta áldozat van, úgy, mint a föld első gyümölcsei és minden terméke, és az elsőszülött felajánlása, amit “ajándéknak” hívtak, az imádatuk ebben állt. És mivel mindnyájan mennyei dolgokat képviseltek, és az Úrra hivatkoztak, ezért mindenkinek nyilvánvalónak kell lennie, hogy az igaz imádatot ezek az ajándékok jelentették. Mit ér a képviselő a nélkül a dolog nélkül, amit képvisel? Vagy mi más egy külső vallás belső nélkül, mint egyfajta bálvány és halott dolog? A külső a belső dolgokból kap életet, vagyis az Úron keresztül. Ebből a megfontolásból nyilvánvaló, hogy a képviselő egyház minden ajándéka az Úr imádatát jelzi; és ezekkel foglalkozunk az Úr isteni könyörületességéből a következő oldalakon. Az “ajándékok” általában az imádatot jelentik a prófétáknál, mint azt Malakiásnál láthatjuk:

_“De kicsoda szenvedheti el az ő eljövetelének napját? És ül mint ötvös vagy ezüsttisztogató és megtisztítja Lévi fiait és fényessé teszi őket, mint az aranyat és ezüstöt; és igazsággal visznek ételáldozatot az Úrnak. És kedves lesz az Úrnak a Júda és Jeruzsálem ételáldozatja, mint a régi napokban és előbbi esztendőkben.”_ (Malakiás 3:2, 3, 4)

Az “igazsággal visznek ételáldozatot” egy belső ajándék, melyet “Lévi fiai”, vagyis a szent imádók ajánlanak fel. A “régi napok” a Legősibb Egyházat jelentik, az “előbbi esztendők” pedig az Ősi Egyházat. Ezékielnél:

_“Mert az én szent hegyemen, Izráelnek magas hegyén, ezt mondja az Úr Isten, ott fog szolgálni nékem Izráel egész háza együtt azon a földön; ott kedvelem őket, ott kivánom meg a ti áldozataitokat és ajándékitoknak első zsengéjét mindenben, mit nékem szenteltek”_ (Ezékiel 20:40)

A “felajánlások” és a “megszentelt ajándékok első gyümölcsei” ugyancsak az Úr emberszeretete által megszentelt munkák. Sofóniásnál:

_“Kús folyóvizein túlról hozzák imádóim, szétszórt népemnek leányai ételáldozatomat nékem”_ (Sofóniás 3:10)

“Kús” jelenti azokat, akik mennyei dolgokkal bírnak, mint a szeretet, emberszeretet és az emberszeretet cselekedetei.

AC 350. 4. vers. _És Ábel is vive az ő juhainak első fajzásából és azoknak kövérségéből. És tekinte az Úr Ábelre és az ő ajándékára._ “Ábel” itt is, mint előtte az emberszeretet jelenti; “juhainak első fajzásából” jelenti azt, ami szent, ami egyedül az Úr; a “kövérség” jelenti magát a mennyeit, ami szintén az Úr; és a “tekinte az Úr Ábelre és az ő ajándékára” az emberszeretet dolgait és az emberszeretetre alapozott imádatot, mely az Úr örömére szolgált.

AC 351. Azt, hogy “Ábel” jelenti az emberszeretetet, már előzőleg megmutattuk. Az emberszeretet jelenti a felebarát iránti szeretetet és könyörületességet; aki úgy szereti felebarátját, mint önmagát, az ő szenvedései iránt olyan együttérzést mutat, mint a sajátjai iránt.

AC 352. Az, hogy a “juhok első fajzása” jelenti egyedül az Urat, nyilvánvaló az egyház képviselőinek elsőszülötteiből, akik mindnyájan szentek voltak, mert kapcsolódtak az Úrhoz, aki egyedül az “elsőszülött”. A szeretet és hit ezért az “elsőszülöttől” származott. Az összes szeretet az Úrtól van, az embertől egy csepp sem, ezért az Úr az egyedüli “elsőszülött”. Ezt jelképezte az ősi egyházaknál az emberek és állatok elsőszülöttjének feláldozása az Úrnak (Mózes II. könyve 13:2, 12, 15); és Lévi törzse, amely a belső értelemben a szeretetet jelenti, és akiket – bár Lévi Rúben és Simeon után született, aki a belső tartalom szerint a hitet jelenti – minden elsőszülött helyett fogadtak el, és a papi hivatást ruházták rájuk. (Mózes IV. könyve 3:40-45, 8:14-20). Az Úrról, mint az elsőszülöttről mind közül, az Ő emberi hatását is figyelembe véve, ezt írják Dávidnál:

_“Ő így szólít engem: Atyám vagy te; én Istenem és szabadításom kősziklája! Én meg elsőszülöttemmé teszem őt és felebbvalóvá a föld királyainál.”_ (Zsoltárok könyve 89: 27, 28)

Jánosnál:

_“És a Jézus Krisztustól aki a halottak közül az elsőszülött, és a föld királyainak fejedelme.”_ (Jelenések könyve 1:5)

Figyeljük meg, hogy az imádat elsőszülötte jelenti az Urat, az egyház elsőszülötte a hitet.

AC 353. A “kövérség” jelenti magát a mennyeit, ami szintén az Úr. A mennyei mindaz, ami szeretet. A hit is mennyei, ha a szeretetből származik. Az emberszeretet mennyei. Az emberszeretet minden jósága mennyei. Mindezeket képviseli a zsír különböző fajtái a szentségekben, és különösen azok, melyek a májon, vagy magzatburkon vannak; a vesén lévő zsír; a beleken lévő, vagy azokat befedő zsír; melyek szentek, és amelyeket az oltáron tűz-áldozatként ajánlottak fel (Mózes II. könyve 29:13, 22; Mózes III. könyve 3:3, 4, 14; 4:8, 9, 19, 26, 31, 35; 8:16, 25). Ezért hívták úgy, hogy “tűzáldozat az Úrnak: a kövérje” (Mózes III. könyve 3:14, 16). Ilyen okokból tiltották meg a zsidó embereknek, hogy állatok zsírját megegyék, és “örökkévaló rendtartás legyen a ti nemzetségeiteknél” (Mózes III. könyve 3:17; 7:23, 25). Ez azért volt, mert az egyház nem fogadta el a belső, még kevésbé a mennyei dolgokat.

\[2\] Hogy a “kövérség” jelenti a mennyei dolgokat és az emberszeretet jóságát, nyilvánvaló a prófétáknál is; mint Ésaiásnál:

_“Miért adtok pénzt azért, a mi nem kenyér, és gyűjtött kincseteket azért, a mi meg nem elégíthet? Hallgassatok, hallgassatok reám, hogy jót egyetek, és gyönyörködjék lelketek kövérségben”_ (Ésaiás 55:2)

És Jeremiásnál:

_“És a papok lelkét megelégítem kövérséggel, és az én népem eltelik javaimmal”_ (Jeremiás 31:14)

Ahol nagyon nyilvánvaló, hogy a kövérség nem mást jelent, mint a mennyei lelki jót. Mint Dávidnál:

_“Dúslakodnak házadnak bőséges javaiban; megitatod őket gyönyörűségeid folyóvizéből. Mert nálad van az életnek forrása; a te világosságod által látunk világosságot_._”_ (Zsoltárok könyve 36:9, 10)

Itt a “bőség” és az “életnek forrása” jelenti a mennyeit, amely a szeretet; a “gyönyörűségeid folyóvize” és “világosság” a lelkit, mely a szeretetből fakadó hit. Újra Dávidnál:

_“Mintha zsírral és kövérséggel telnék meg lelkem, mikor víg ajakkal dicsérhet téged az én szájam!”_ (Zsoltárok könyve 63:5),

ahol szintén a “kövérség” jelenti a mennyeit, a “víg ajak”a lelkit. Hogy mi a mennyei, nagyon nyilvánvaló, mert az ki fogja elégíteni a lelket. Ugyanezért az első gyümölcsöket, melyek a föld elsőszülöttei voltak, “zsír”-nak hívják. (Mózes IV. könyve 18:12)

\[3\] Minthogy a mennyei dolgok számtalan titkot rejtenek, és még több fajtáját, ezeket általánosságban írják le abban az énekben, melyet Mózes idézett az emberek előtt:

_“Tehenek vaját, és juhok tejét bárányok kövérjével, básáni kosokat és bakkecskéket a buza java kövérjével; és szőlő vérét, bort ittál”_ (Mózes V. könyve 32:14)

Lehetetlen, hogy bárki is ismerné ezen kifejezések fontosságát, kivéve a belső értelemből. A belső értelem nélkül az olyan kifejezések, mint “tehenek vaja”, “juhok teje’, “bárányok kövérje”, “kosok és bakkecskék kövérje”, “Básán”, “búza java kövérje’ és a “szőlő vére” csak szavak lennének, semmi több, mégis ezek együtt és külön-külön a mennyei dolgok titkait és fajtáit jelentik.

AC 354. “És tekinte az Úr Ábelre és az ő ajándékára” jelenti azt, hogy az emberszeretet dolgai, és minden erre alapozott imádat kedves az Úrnak, ezt már megmagyaráztuk, ez vonatkozik Ábelre is, és az ajándékára is.

AC 355. 5. vers. _Kainra pedig és az ő ajándékára nem tekinte, miért is Kain haragra gerjede és fejét lecsüggeszté._ “Kain”, ahogy már említettük, a szeretettől elvált hitet jelenti, vagy egy olyan elvet, ami ezen szétválás lehetőségét elismeri; “ajándékéra nem tekinte” jelenti ugyanazt, amit az előbb, hogy ez az imádat nem elfogadható. “Kain haragra gerjede és fejét lecsüggeszté” jelenti azt, hogy a lelki élet megváltozott. A “harag” jelenti, hogy az emberszeretet elmúlt; a “fej” a lelki életet, melyre azt mondják “lecsüggeszté”, amikor azok megváltoztak.

AC 356. Azt, hogy “Kain” jelenti a szeretettől elvált hitet, vagy az elvet, ami elismeri a szétválást; és hogy a “nem tekinte az ajándékára” jelenti azt, hogy az imádata nem elfogadható, már előzőleg megmutattuk.

AC 357. “Kain haragra gerjede” jelenti az emberszeretet megszűnését nyilvánvaló abból, hogy megölte testvérét, Ábelt, aki az emberszeretetet jelenti. A harag egy általános lelkiállapot, ami az önszeretetből és annak érzéki vágyaiból ered. Ez egyszerűen észlelhető a gonosz lelkek világában, ahol általános harag él az Úr ellen, mivel a gonosz lelkekben nem él az emberszeretet, csak gyűlölet, és bármi, ami nem helyesli az önszeretetet (amori proprio) és a világ szeretetét, az ellenkezőjére ösztönöz, ami haragként jelenik meg. Az Igében a “haragot”, “dühöt” és a “dühöngést” gyakran az Úrnak tulajdonították, de azok az embereké voltak, és az Urat jelképezték, mert úgy jelentek meg, ahogy a fentiekben említettük. Ezt írták Dávidnál:

_“Rájok bocsátá haragjának tüzét, mérgét, búsulását és a szorongatást: a gonosz angyalok seregét. Utat tört haragjának, s nem tartotta meg a haláltól lelköket”_ (Zsoltárok könyve 78:49, 50)

Az Úr sohasem küld senkire sem haragot, azt csak az emberek hozzák magukra; Az Úr gonosz angyalokat sem küld közéjük, de az emberek magukra hívják őket. Ezért teszik hozzá, hogy Ő “rájuk bocsátá haragjának tüzét és lelköket döghalálnak veté”, és ezért mondják Ésaiásnál “Ő hozzá mennek, és megszégyenülnek mindazok, a kik reá haragusznak”(Ésaiás 45:24), amiből nyilvánvaló, hogy a “harag” jelenti a gonoszt, vagy –ami ugyanaz – az emberszeretettől való elkülönülést.

AC 358. A “fejét lecsüggeszté” jelenti azt, hogy a lelki világuk megváltozott, és ez nyilvánvaló az “arc” és annak “lecsüggesztése” jelentéséből. Az ősi embereknél az “arc” jelentette a belső dolgokat, mert a belső dolgok az arcon keresztül sugároztak ki; és a legősibb idők emberei olyanok voltak, hogy arcuk teljes összhangban volt a belsővel, így az ember arcáról mindenki láthatta, hogy milyen hangulata van, vagy mi jár az eszében. Gyalázatos dolognak tartották azt, ha az arcán más látszott, mint amit gondolt. A színlelést és megtévesztést megvetésre méltónak tekintették, és ezért a belső dolgokat az arcuk fejezte ki. Amikor az emberszeretet sugárzott az arcról, azt mondták, hogy “emelt fejjel”; de amikor az ellenkezője történt, az arcot “lecsüggesztették”; minélfogva azt is állították az Úrról, hogy Ő “felemelte fejét az emberre”, mint az áldásban (Mózes IV. könyve 6:26; Zsoltárok könyve 4:7), mely azt jelentette, hogy az Úr emberszeretetet ad az embernek. Hogy mit jelent az, hogy “fejét lecsüggeszté”, Jeremiástól megtudható:

_“És nem bocsátom reátok haragomat, mert kegyelmes vagyok én, ezt mondja az Úr”_ (Jeremiás 3:12)

Az “Úr arca” a könyörület, és amikor “felemeli arcát” valakire, azt jelenti, hogy könyörületességből emberszeretetet ad; és az ellenkezője, amikor “fejét lecsüggeszté”, vagyis, mint mikor az ember teszi ezt.

AC 359. 6. vers. _És monda az Úr Kainnak: Miért gerjedtél haragra? és miért csüggesztéd le fejedet?_ A “monda az Úr Kainnak” jelenti, hogy a tudat irányított; “haragra gerjedt és lecsüggeszté fejét” ugyanazt jelenti, mint az előbbiekben, vagyis az emberszeretet eltűnését, és hogy a lelki világ megváltozott.

AC 360. Azt, hogy az “Úr monda Kainnak” jelentése az, hogy a tudat irányít, nem szükséges kifejteni, mivel egy hasonló passzust már előzőleg megmagyaráztunk.

AC 361. 7. vers. _Hiszen, ha jól cselekszel, emelt fővel járhatsz; ha pedig nem jól cselekszel, a bűn az ajtó előtt leselkedik, és reád van vágyódása; de te uralkodjál rajta._ “Ha jól cselekszel, emelt fővel járhatsz” jelenti, hogyha helyesen cselekszel, emberszeretettel rendelkezel; “ha pedig nem jól cselekszel, a bűn az ajtó előtt leselkedik” pedig, hogyha nem jól cselekszel, nem rendelkezel emberszeretettel, hanem gonosz vagy. “Reád van vágyódása, de te uralkodjál rajta” jelenti, hogy az emberszeretet veled kíván lenni, de nem tud, mert uralkodni akarsz rajta.

AC 362. A hit tanát, melyet “Kainnak” hívnak, leírtuk, melynek következménye a hit szeretettől, valamint emberszeretettől, a szeretet utódjától való leválása. Bárhol is van egyház, ott eretnekség lép fel, mert míg az emberek néhány bizonyos hitágazat szerint élnek, azt teszik a fő dologgá; ilyen az emberi gondolkodás természete, hogy míg egy dolgot akar, azt a másik elébe helyezi, különösen akkor, ha azt hiszi, az az ő felfedezése, és akkor, mikor az önszeretet és világ szeretete felfuvalkodottá teszi. Minden úgy látszik, mintha ezt igazolná, és egyetértene vele, egészen addig, míg végül rádöbben, hogy mindez hamis volt. Ezen az úton jártak azok, akiket “Kainnak” nevezetek, akik szükségesebbnek tartották a hitet, mint a szeretetet, ennek következtében szeretet nélkül éltek, és ebben az önszeretet és a képzelet összjátéka megerősítette őket.

AC 363. A “Kainnak” nevezett hit tanának természete látszik ezen vers leírásából, amelyből kitűnik az is, hogy az emberszeretet képes csatlakozni a hithez, de így az emberszeretet, és nem a hit az uralkodó. Így először azt mondják, “ha jól cselekszel, emelt fővel járhatsz”, ami azt jelenti, hogy ha jót cselekszel, az emberszeretet jelen lehet; a “jót cselekszel” jelenti, belső értelemben, hogy jól rendelkezel, mivel a jótett mindig a jóakaratból jön. Az ősi időkben a cselekedet és akarat egy volt; a cselekedetből látták az akaratot, a színlelés ismeretlen volt. A “felemeli” jelentése, hogy az emberszeretet jelen van, nyilvánvaló abból, amit már mondtunk az arcról, vagyis hogy a “felemeli arcát” jelentése, hogy emberszeretettel rendelkezik, a “lecsüggeszti fejét” pedig ennek ellenkezője.

AC 364. Másodszor azt mondják “ha nem jól cselekszel, a bűn az ajtó előtt leselkedik” mely azt jelenti, ha nem jól rendelkezel, az emberszeretet nincs jelen, csak a gonosz. Mindenki láthatja, hogy a “bűn az ajtó előtt” az, hogy a gonosz készen áll, és be kíván lépni; ahol nincs emberszeretet, ott könyörtelenség és gyűlölet van, következésképpen minden gonoszság. A bűnt általában “ördögnek” hívják, aki, mint a pokol serege, állandóan kéznél van, ha az ember lemond az emberszeretetről; és az ördög és seregének az ajtó elől való elűzésének egyetlen módja van: az Úr és a felebarát iránti szeretet.

AC 365. Harmadszor azt mondják “reád van vágyódása, de te uralkodj rajta”, ami azt jelenti, hogy az emberszeretet a hittel kíván maradni, de nem tud, mert a hit uralkodik felette, mely a parancsnak ellenkezője. Ameddig a hit azt keresi, hogy uralkodjon, az nem hit, és csak akkor válik hitté, amikor az emberszeretet uralkodik; az emberszeretetért van a hit törvénye, ahogy az már megmutattuk. Az emberszeretetet a lánghoz lehet hasonlítani, mely a meleg és fény alapja, és amiből a meleg és fény ered; az elkülönült hitet a fényhez lehet hasonlítani a láng melege nélkül, amikor valóban világos van, de olyan mint a tél világossága, melyben minden elsorvad és meghal.

AC 366. 8. vers_. És szól s beszél vala Kain Ábellel, az ő atyjafiával. És lőn, mikor a mezőn valának, támada Kain Ábelre az ő atyjafiára, és megölé őt._ A “Kain beszélt Ábellel” egy időszakot jelent. “Kain”, ahogy már előzőleg is mondtuk, a szeretettől elvált hitet jelenti; “Ábel” az emberszeretetet, a hit testvérét, amiért itt kétszer is “atyjafiának” nevezik. A “mező” jelenti a tanok bármelyikét. “Támada Kain Ábelre az ő atyjafiára, és megölé őt” jelenti az emberszeretettől elszakadt hitet.

AC 367. Szükségtelen igazolni ezeket a dolgokat az Igének hasonló fejezeteivel, kivéve annak bizonyítását, hogy az emberszeretet a hit “testvére”, és a “mező” a tanok bármelyike. Hogy az emberszeretet a hit “testvére” nyilvánvaló mindenki számára a hit természetéből vagy lényegéből. Ezt a testvériséget jelképezte Ézsau és Jákob, és ez volt az alapja a születésjogról és az ebből következő uralomról szóló vitájuknak. Ezt jelképezte Pérecz és Zerákh, Támár fiai Júdától (Genezis 38:28, 29, 30); és Efraim és Manassé (Genezis 48:13, 14), és mindkettőnél, mint más hasonló esetekben is, az elsőszülöttség és az ebből következő uralkodás volt a vita tárgya. Mind a hit, mind az emberszeretet az egyház leszármazottja. A hitet hívják “embernek”, mint Kaint, (ennek a fejezetnek 1. verse), az emberszeretetet pedig “atyjafiának”( Ésaiás 19:2; Jeremiás13:14). A hit és emberszeretet egyesülése pedig a “testvéri frigy” (Ámos 1:9). Kain és Ábel fontosságához volt hasonló Jákobé és Ézsaué, ahogy mondták; Jákob is el akarta foglalni Ézsau testvérének helyét, ahogy ez ismert Hóseásnál:

_“Megbünteti Jákóbot az ő útai szerint. Cselekedetei szerint fizet meg néki. Anyja méhében sarkon fogta bátyját”_ (Hóseás 12:2, 3)

De hogy Ézsau, vagy az Ézsau által megszemélyesített emberszeretet sohasem fog uralkodni, kitűnik apjuk, Izsák jóslatából:

_“És fegyvered után élsz, és öcsédet szolgálod. De lészen, a mikor ellene támadsz, letöröd igáját nyakadról.”_ (Genezis 27:40)

Vagy ami ugyanaz, a keresztény egyházat, vagy új egyházat Ézsau képviselte, a zsidó egyházat pedig Jákob; és ezért mondják gyakran, hogy a zsidók testvérként ismerhetnék el a keresztyéneket; és a keresztyén, vagy egyszerű egyházban, mindnyájukat testvérnek nevezték, emberszeretetből. Így azokat, akik hallják az Igét és úgy cselekednek, az Úr ugyancsak testvéreknek hívja (Lukács 8:21); azoknak, akik hallják, van hitük; azoknak, akik úgy cselekednek, van emberszeretetük; de azok, akik hallják, vagy mondják, hogy van hitük és még sincs, vagy nem rendelkeznek emberszeretettel, nem testvérek, mivel az Úr a bolondokhoz teszi hasonlóvá őket. (Máté 7:24, 26)

AC 368. Az, hogy a “mező” jelenti a tant, és következésképpen bármit, ami a hithez és emberszeretethez tartozik, nyilvánvaló az Igéből, mint Jeremiásnál is:

_“Oh én hegyem a síkon! Vagyonodat, minden kincsedet prédává teszem”_ (Jeremiás 17:3)

Ebben a passzusban a “mező” jelenti a tant; a “vagyon” és “kincs” jelenti a hit lelki gazdagságát, vagy azokat a dolgokat, melyek a hit tanához tartoznak. Ugyanott:

_“Elhagyja-é a mezőség szikláját a Libanon hava?”_ (Jeremiás 18:14)

Sionról azt jelentették ki, amikor a hit tanát elhagyta, hogy “megszántják, mint szántóföldet” (Jeremiás 26:18; Mikeás 3:12). Ezékielnél:

_“És vőn annak a földnek magvából, és elveté azt termékeny mezőbe”_ (Ezékiel 17:5)

Az egyházzal és a hitével foglalkozik; a tant “mezőnek” hívják a magjából. Ugyanannál:

_“És megismeri a mező minden fája, hogy én, az Úr tettem a magas fát alacsonynyá”_ (Ezékiel 17:24)

Jóelnél:

_“Elpusztíttatott a mező, gyászol a föld; mert elpusztíttatott a gabona; kiszáradt a must; kiapadt az olaj. Szégyenüljetek meg, ti szántóvetők; jajgassatok szőlőművesek; a mezőnek minden gyümölcsfája kiaszott”_ (Jóel 1:10, 11)

Ahol a “mező” jelenti a tant, a “fák” a tudás, és a “szántóvetők” az áldozat bemutatók.

Dávidnál:

_“Viduljon a mező és minden, a mi rajta van; örvend akkor az erdő minden fája is”_ (Zsoltárok könyve 96:12)

Ahol teljesen nyilvánvaló, hogy a mező nem tud örvendeni, sem az erdő fái énekelni; csak azok a dolgok, melyek az emberben vannak_,_ melyek a hit ismerete. Jeremiásnál:

_“Meddig gyászoljon a föld, és meddig száradjon el minden fű a mezőn?”_ (Jeremiás 12:4)

Ahol szintén nyilvánvaló, hogy sem a föld, sem a mező füvei nem tudnak gyászolni; ezek a kifejezések az emberben lévő valamilyen dologhoz kapcsolódnak, melyből végtelen van. Egy hasonló fejezet van Ésaiásnál is:

_“A hegyek és halmok ujjongva énekelnek ti előttetek, és a mező minden fái tapsolnak”_ (Ésaiás 55:12)

Az Úr is “mezőnek” hívja a hit tanát a világ végére vonatkozó jóslatában:

_“Akkor ketten lesznek a mezőn; az egyik felvétetik, a másik ott hagyatik.”_ (Máté 24:40, Lukács 17:36)

Ahol a “mező” jelenti a hit tanát, mindkettő igaz és hamis. Ahogy a “mező” jelenti a tant, bárki kapja a hit bármennyi magvát, legyen az ember, egyház, vagy világ “mezőnek” hívják.

AC 369. Ezekből az következik, hogy a szavak “mikor a mezőn valának, támada Kain Ábelre az ő atyjafiára, és megölé őt” jelentik, hogy míg a hit tanából származott mind a hit, mind az emberszeretet, addig a szeretettől elvált hitet nem lehet figyelembe venni és így törölni az emberszeretetet; mint azok esetében, akik napjainkban azt hirdetik, hogy egyedül a hit ment meg, az emberszeretet bármilyen munkája nélkül, és ebben a feltételezésben eltörlik az emberszeretetet, bár tudják és kimondják, hogy a hit csak akkor ment meg, ha szeretet is társul hozzá.

AC 370. 9. vers. _És monda az Úr Kainnak: Hol van Ábel a te atyádfia? Ő pedig monda: Nem tudom, avagy őrizője vagyok-é én az én atyámfiának?_ A “monda az Úr Kainnak” egy bizonyos belső figyelmességet jelent, ami parancsot adott nekik az emberszeretetre vagy Ábel testvérre vonatkozóan. Kain válasza “Nem tudom, avagy őrizője vagyok-é az én atyámfiának?” azt jelenti, hogy a hit az emberszeretetet semminek tekinti, és nem hajlandó alávetni magát, következésképp a hit visszautasít mindent, ami emberszeretet. Ilyenné váltak a tanaik.

AC 371. “Monda az Úr” alatt a legősibb emberek az elfogadást értették, tudták, hogy az Úr az elfogadás képességét adta nekik. Ez az elfogadás csak addig folytatódik, amíg a szeretet a fő dolog. Amikor az Úr iránti szeretet megszűnik, következésképpen a felebarát iránti is, az elfogadás eltűnik; de amíg a szeretet megmarad, az elfogadás is megmarad. Ez az elfogadó képesség jellemző volt a Legősibb Egyházra, de amikor a hit elvált a szeretettől, mint az özönvíz utáni embereknél, és az emberszeretetet a hiten keresztül kapták, akkor a lelkiismeret követte, mely szintén parancsol, de más módon, az Úr isteni könyörületességéből. Amikor a lelkiismeret parancsol, az Igében azt mondják, hogy az “Úr beszél”, mert a lelkiismeret a feltárt dolgokból, a tudásból és az Igéből alakult; és amikor az Ige beszél, vagy parancsol, az Úr az, aki beszél; semmi sem megszokottabb, még napjainkban se, hogy mikor tudatosan, a hit valamilyen dolgára hivatkoznak, azt mondják, hogy “az Úr mondja”.

AC 372. “Őriző”-nek lenni azt jelenti, hogy szolgálni, mint az “ajtón-álló” és “kapuőr” (vagyis a küszöb őrzői) a zsidó egyházban. A hitet az emberszeretet “őrzőjének” hívják, azért, mert szolgálnia kellene azt, de a “Kainnak” nevezett tan elvei szerint a hitnek kellene uralkodnia, ahogy azt a 7. versben mondták.

AC 373. 10. vers. _Monda pedig az Úr: Mit cselekedtél? A te atyádfiának vére kiált én hozzám a földről._ “Atyádfiának vére kiált” jelenti, hogy az emberszeretet ellen erőszakot követtek el; a “vér kiált” a bűn vádolása, a “föld” jelenti a hitszakadást, vagy eretnekséget.

AC 374. Az, hogy a “vér kiált” azt jelenti, hogy az emberszeretet ellen erőszakot követtek el, az Ige sok fejezetéből nyilvánvaló, melyekben a “hang” jelenti mindazt, ami vádol, a “vér” pedig a bűn bármelyik fajtáját, különösen a gyűlöletet; aki gyűlöletet visel testvére ellen, megöli őt a szívében, ahogy az Úr tanítja:

_“Hallottátok, hogy megmondatott a régieknek: Ne ölj, mert a ki öl, méltó az ítéletre._

_Én pedig azt mondom néktek, hogy mindaz, a ki haragszik az ő atyjafiára ok nélkül, méltó az ítéletre: a ki pedig azt mondja az ő atyjafiának: Ráka, méltó a főtörvényszékre: a ki pedig ezt mondja: Bolond, méltó a gyehenna tüzére.”_ (Máté 5:21, 22),

Amely szavak a gyűlölet mértékét jelentik. A gyűlölet ellentétes az emberszeretettel, és öl, ahogy csak tud, ha nem is kézzel, de a lélekben, és csak a külső visszahúzó erőkkel lehet visszatartani. Ezért “vér” az összes gyűlölet, mint Jeremiásnál:

_“Mit szépíted a te útadat, hogy te szeretetet keresel; Még ruháid szélén is található szegény, ártatlan emberek vére”_ (Jeremiás 2:33, 34)

\[2\] Mivel a “vér” jelenti a gyűlöletet, így mindenfajta bűnt is, tehát a gyűlölet minden bűn forrása. Mint Hóseásnál:

_“Hamisan esküsznek és hazudnak és gyilkolnak és lopnak és paráználkodnak, betörnek és egyik vér a másikat éri. Azért búsul a föld és elerőtlenül minden, a mi azon lakik”_ (Hóseás 4:2, 3)

És Ezékielnél a könyörtelenségről beszélve:

_“Meg akarod-é ítélni a vérontó várost? add tudtára minden útálatosságai;, Te város, ki közepében vért ontott; Véred miatt, melyet ontottál, lettél bűnös”_ (Ezékiel 22:2,3,4)

Ugyanott:

_“A föld tele van véres ítélettel, és a város tele van erőszakossággal”_ (Ezékiel 7:23)

És Jeremiásnál:

_“Az ő prófétáinak bűne, az ő papjainak vétke miatt van ez, a kik az igazaknak vérét ontották abban. Tántorogtak, mint vakok az utczákon, vérrel bemocskolva”_ (Jeremiás siralmai 4:13, 14)

Ésaiásnál:

_“Ha elmosta az Úr Sion leányainak undokságát, és Jeruzsálem vérét eltisztítá belőle az ítélet lelkével, a megégetés lelkével”_ (Ésaiás 4:3)

És újra:

_“Mert kezeitek bemocskolvák vérrel, és ujjaitok vétekkel”_ (Ésaiás 59:3)

Ezékielnél Jeruzsálem utálatosságairól beszélve, amit “vérnek” hívnak:

_“Ekkor elmenék melletted és látálak véredben eltapodva, és mondék néked: A te véredben élj! mondék ismét néked: A te véredben élj!”_ (Ezékiel 16:6)

\[3\] Az utolsó idők könyörtelenségeit és gyűlöletét szintén “vér”-ként írják le a Jelenések könyvében (16:3, 4). A “véreket” többes számban említik, mert minden igazságtalan és utálatos dolog a gyűlöletből árad ki, mint ahogy a szeretetből minden jó és szent dolog. Ezért, aki gyűlöletet érez a felebarátja iránt, meggyilkolná őt, ha tudná és valóban megöli őt bármi módon, ahogy csak tudja; és ezt azért, hogy bántalmazza őt, amit itt pontosan a “vér hangja” jelent.

AC 375. A “síró hang”, vagy “sírás hangja” a hangadás általános formája az Igében, és minden olyan esetben használják, ahol bármilyen zaj, sokaság, vagy zavargás van, valamint boldog események esetén is. (Mózes II. könyve 32:17, 18; Sofóniás 1:9; Ésaiás 65:19; Jeremiás 48:3). A jelenlegi szakaszban a vádat jelenti.

AC 376. A következőkben a “vér kiáltása” jelenti a bűnösség vádját; azok, akik erőszakot alkalmaznak, bűnösök. Dávidnál:

_“A gonoszt gonoszság öli meg, és meglakolnak, a kik gyűlölik az igazat.”_ (Zsoltárok könyve 34:22)

Ezékielnél:

_“Véred miatt, melyet ontottál, lettél bűnös” (_Ezékiel 22:4)

AC 377. Itt a “föld” jelenti a hitszakadást, vagy eretnekséget, ami nyilvánvaló abból a tényből, hogy a “mező” jelenti a tant, ezért a “föld”, benne a mezővel, a hitszakadást. Az ember maga a “föld”, valamint a “mező” is, mert ezek a dolgok vertek gyökeret benne, attól lesz az ember olyan, amilyen, ami gyökeret vert benne, a jó és igaz ember a jóságtól és igazságtól, a gonosz és hamis ember a gonoszságtól és hamisságtól. Azt, akiben valamilyen sajátságos tan, vagy eretnekség van, arról nevezték el, és így a passzusban előttünk a “föld” kifejezés jelentette az emberben lévő hitszakadást és eretnekséget.

AC 378. 11. vers. _Mostan azért átkozott légy e földön, mely megnyitotta az ő száját, hogy befogadja a te atyádfiának vérét, a te kezedből._ ”Átkozott légy e földön” azt jelenti, hogy a hitszakadás révén szégyenletessé vált; a “megnyitotta az ő száját” azt, hogy eretnekségre tanították őket; a “befogadja atyádfiának vérét, a te kezedből” pedig azt, hogy erőszakot követett el az emberszeretet ellen és elfojtotta azt.

AC 379. Ezen dolgoknak a jelentése nyilvánvaló abból, ami előtte történt; és hogy “átkozott”-nak lenni az a jótól idegenkedni, mint már előzőleg megmutattuk (245.). A romlottság és gyalázatosság, vagy gyűlölet az, ami elfordítja az embert, aki így csak lefelé néz, vagyis a testi és földi dolgokra, ezek pedig a pokol dolgai. Ez akkor történik meg, ha az emberszeretetet száműzik és elnyomják, ha a kötelék, mely az embert az Úrhoz köti, elszakad, mivel csak az emberszeretet, vagyis a szeretet és a könyörületesség azok a dolgok, melyek az Úrhoz kötnek, és sohasem a az emberszeretet nélküli hit, ami nem hit, csupán tudás, mint amivel a belső emberek rendelkezhetnek, mely által ügyesen felismerik a jót, és fény angyalainak tettetik magukat; és mint a leggonoszabb igehirdetők, akik néha így szoktak cselekedni a kegyességhez hasonló buzgalommal, bár semmi sincs távolabb szívüktől, mint amit a szájuk mond. Lehet-e olyan gyenge valakinek az ítélőképessége, hogy azt higgye, hogy a hit csak az emlékezetben él, vagy hogy a gondolatnak, ami abból eredt, lehet-e bármi haszna, amikor mindenki tudja saját tapasztalatából, hogy senki sem becsüli meg a szavakat, vagy helyesli másét, nem számít milyen természetű, ha nem az akaratból, vagy megérzésből jönnek? Az, hogy örömüket lelik benne, és hogy az egyik ember csatlakozik a másikhoz. Az akarat az igazi ember és nem a gondolat, vagy beszéd, amit nem akar. Az ember a természetét és jellemét az akarattól szerzi meg, mert az befolyásolja őt. De ha bárki gondolkodik azon mi a jó, a hit lényege, az emberszeretet, a gondolataiban van, mert az akarat teszi a benne lévő jót. De ha valaki azt mondja, hogy ő megfontolja mi a jó, és mégis bűnösen él, nem tud bármi mást akarni, csak ami gonosz, és ezért nincs hite.

AC 380. 12. vers. _Mikor a földet míveled, ne adja az többé néked az ő termő erejét, bujdosó és vándorló légy a földön._ A “földet mível” jelenti a hitszakadás, vagy eretnekség művelését; “ne adja többé néked az ő termő erejét” jelenti, hogy ez reménytelen. Aki pedig “bujdosó és vándorló a földön”, az nem ismeri a jót és igazat.

AC 381. Az, hogy a “földet mível” jelenti a hitszakadás, vagy eretnekség művelését, kitűnik a “föld” jelentéséből, melyről éppen most beszéltünk; és hogy a “ne adja termő erejét” jelenti a reménytelenséget, nyilvánvaló mindabból, amit a földről mondtunk, és magukból a szavakból, éppúgy, mint abból a tényezőből is, hogy azok, akik az emberszeretet nélküli hitet hirdetik, nem hitet hirdetnek, ahogy a fentiekben elmondtuk.

AC 382. Az, hogy a “bujdosó és vándorló a földön” az, aki nem ismer a jót és igazat, nyilvánvaló a “vándorló” és az Igében említett “elrepülés” fontosságából. Jeremiásnál:

_Próféták és papok tántorogtak, mint vakok az utczákon, vérrel bemocskolva, annyira, hogy ruháikat sem érinthették._ (Jeremiás siralmai 4: 13, 14)

Ahol a próféták azok, akik tanítanak, és a “papok”, akik hasonlóan élnek; “vakon tántorognak az utcákon”, vagyis hogy nem tudják mi a jó és igaz.

\[2\] Ámósnál:

_“Az egyik rész esőt kapott, az a rész pedig, a melyre nem esett eső, megszáradott. És két-három város tántorgott egy-egy városba, vizet inni, de meg nem elégíttettek”_ (Ámós 4:7, 8),

Ahol a “rész esőt kapott” jelenti az emberszeretetből eredő hit tanát; a mező “része” vagy “darabja”, melyre “nem esett eső” az emberszeretet nélküli hit tanát. A “tántorgott vizet inni” így az igazság keresését jelenti.

\[3\] Hóseásnál:

_“Meg van verve Efraim, gyökerök elszáradt! Nem teremnek gyümölcsöt. Elveti őket az én Istenem, mert nem hallgattak reá, és bujdosókká lesznek a pogányok között.”_ (Hóseás 9: 16, 17)

“Efraim” itt az igazság, vagy hit megértését jelenti, mert ő volt József elsőszülöttje (I.Móz 48.17-20); a “gyökerük elszáradt” jelenti az emberszeretetet, amely nem hozhat gyümölcsöt; “bujdosókká lesznek a pogányok között” azokat jelenti, akik nem tudják, mi a jó és igaz.

\[4\] Jeremiásnál:

_“Keljetek fel, menjetek fel Kédárra, és pusztítsátok keletnek fiait. Fussatok el, igen siessetek, rejtőzzetek el mélyen, Házornak lakói”_ (Jeremiás 49:28, 30)

“Kédár” és “keletnek fiai” jelenti a mennyei gazdagság birtoklását, vagyis olyan dolgokét, mint szeretet, melyre, mikor elvesztegették, azt mondják “fussatok” és “siessetek”, vagyis legyetek “bujdosók és vándorlók”, mert nem tettek semmit, ami jó. “Házor lakói”-ról, vagy azokról, akik a mennyei gazdagságot bírják, azaz hisznek azt mondják “mélyen elrejtőznek”, vagyis megszűnnek létezni.

\[5\] Ésaiásnál:

_“Hadnagyaid mind elszaladtak a kézív előtt, de megkötöztettek; a kik benned találtattak, mind megkötöztettek, midőn futni akartak messzire.”_ (Ésaiás 22:3)

a “látomások völgyéről”, vagy a képzeletről beszélve, hogy a hit emberszeretet nélkül lehetséges. Itt jelenik meg az ok, amiért azt mondják (a 14. versben), hogy aki az emberszeretet nélküli hittel bír az “bujdosó és vándorló”, vagyis semmit sem tud a jóságról és igazságról.

AC 383. 13. vers. _Akkor monda Kain az Úrnak: Nagyobb az én büntetésem, hogysem elhordozhatnám._ “Kain monda az Úrnak” jelentése a beismerése annak, hogy gonosz volt, amit belső fájdalom okozott; “nagyobb az én büntetésem, hogysem elhordozhatnám” jelenti az erre vonatkozó kétségbeesést.

AC 384. Itt úgy látszik, hogy valami jóság még megmaradt Kainban, de hogy végül az emberszeretet minden jósága kiveszett, nyilvánvaló abból, amit Lámekhről mondanak. (19, 23, 24. vers)

AC 385. 14. vers. _Ímé elűzöl engem ma e földnek színéről, és a te színed elől el kell rejtőznöm; bujdosó és vándorló leszek a földön, és akkor akárki talál reám, megöl engemet._ “Elűzöttnek lenni a föld színéről” jelenti az egyház minden igazságától való elkülönülést; “elrejtőzni a te színed elől” jelenti a szeretet hitének minden jóságától való elhatárolódást; “bujdosónak és vándorlónak lenni a földön” nem ismerni az igazságot és jóságot; ”akárki talál reám, megöl engemet” jelenti, hogy minden gonoszság és hamisság megsemmisítené őt.

AC 386. “Elűzöttnek lenni a föld színéről” jelenti azt, hogy elkülönülni az egyház minden igazságától, ami nyilvánvaló a “föld” jelentéséből, mely eredeti értelmében az egyház, vagy az egyház embere, így bármi, amit az egyház kijelent, ahogy azt már fent bemutattuk. Egy szó jelentése szükségszerűen változik a téma szerint, és így azokat is, akik rosszul gyakorolják, vagy elhagyták hitüket és eretnekek lettek, szintén “földnek” hívják. Mindazonáltal itt a “kiűzöttnek lenni a föld színéről” jelentése az, hogy többé nem részesülni az egyház igazságában.

AC 387. “Elrejtőzni a te színed elől” jelenti a szeretet hitének minden jóságától való elkülönülést, ami nyilvánvaló az “Úr arcának” jelentéséből. Az Úr arca”, mint ahogy már előtte is mondtuk, a könyörületesség, melyből a szeretet hitének minden jósága ered és ezért a hit jóságát jelenti itt az “Úr arca”.

AC 388. “Bujdosónak és vándorlónak lenni a földön” jelenti, mint már előzőleg is, nem ismerni az igazságot és jóságot.

AC 389. ”Akárki talál reám, megöl engemet” jelenti, hogy gonoszság és hamisság megsemmisítené őt, és ez abból következik, amit már mondtunk. Az eset pedig ez. Amikor egy ember megfosztja magát az emberszeretettől, elkülönül az Úrtól, mivel egyedül az emberszeretet, vagyis a felebarát iránti szeretet, és a könyörületesség az, mely összeköti az embert az Úrral. Ahol nincs emberszeretet, ott szétválás van, és ahol szétválás van, ott az ember magára, vagy Hozzátartozójára marad; és aztán bármit is gondol, az hamis, és bármit is akar, az gonosz. Ezek a dolgok pusztítják el az embert, vagy azt okozzák, hogy semmi sem marad neki az életből.

AC 390. Azokat, akik gonoszságban és hamisságban élnek, folyamatosan rettegnek a pusztulástól, mint ahogy Mózesnél van leírva:

_Pusztasággá lesz a ti földetek, városaitok pedig sivataggá. A kik pedig megmaradnak közületek, azoknak szívébe gyávaságot öntök az ő ellenségeiknek földén, és megkergeti őket a szállongó falevél zörrenése, és futnak, mintha fegyver elől futnának, és elhullanak, ha senki nem kergeti is őket. És egymásra hullanak, mint a fegyver előtt, pedig senki sem kergeti őket._ (Mózes III. könyve 26:33, 36, 37)

Ésaiásnál:

_A hitetlenek hitetlenül cselekesznek és hitetlenséggel a hitetlenek hitetlenséget cselekesznek. És lesz, hogy a ki fut a rettegésnek szavától, verembe esik, és a ki kijő a veremből, megfogatik a tőrben; és reá nehezedik bűne és elesik; és nem kél fel többé!_

(Ésaiás 24:16, 19, 20)

Jeremiásnál:

_“Ímé én félelmet bocsátok reád, minden szomszédod felől, és szétrebbentek egymástól, és nem lesz, a ki összegyűjtse az elszéledteket.”_ (Jeremiás 49:5)

Ésaiásnál:

_“Lóra ülvén, futunk; ezért futnotok kell; és gyors paripán elvágtatunk; ezért gyorsak lesznek üldözőitek. Ezer fut egynek riasztására, ötnek riasztására mind elfuttok.”_ (Ésaiás 30:16, 17)

Az Igének ebben és más fejezeteiben azokat, akik hamisságban és gonoszságban élnek, úgy írják le, mint “futókat” és “félelemben élőket”. Félnek mindenkitől, mert senki sem védi meg őket. Mindazok, akik gonoszságban és hamisságban élnek, gyűlölik felebarátjukat, így mind megölni kívánják őket.

AC 391. A másik életben lévő gonosz lelkek állapota mutatja meg legvilágosabban azt, hogy akik gonoszságban és hamisságban élnek, mindenkitől félnek. Azok, akik megfosztották magukat az emberszeretettől, vándorolnak, és egyik helyről a másikra repülnek. Bárhová is menjenek, bármilyen társaság is legyen, azonnal felismerik a jellemüket csupán a jövetelükből, ilyen felismerés, hogy másik életben létezik; és nem csak elhajtják őket, de keményen meg is büntetik őket, olyan gyűlölködéssel, hogy megölnék őket, ha tudnák. A gonosz lelkek a legnagyobb örömüket a büntetésben és mások kínzásában lelik; ez a legmagasabb elégtételük. Mostanáig nem volt ismert, hogy maga a gonoszság és a hamisság annak az okozója, hogy amit valaki másnak kíván, visszaszáll magára. A hamisság magának a hamisságnak a büntetése, a gonoszság magának a gonoszságnak a büntetése, és végeredményben magukban hordozzák a büntetéstől való félelmet.

AC 392. 15. vers. _És monda néki az Úr: Sőt inkább, aki megöléndi Kaint, hétszerte megbüntettetik. És megbélyegzé az Úr Kaint, hogy senki meg ne ölje, a ki rátalál._

“Megöléndi Kaint, hétszerte megbüntettetik” azt jelenti, hogy ha erőszakot követnek el a hit ellen, még ha az elkülönült is, az szentségtörés; “megbélyegzé az Úr Kaint, hogy senki meg ne ölje, a ki rátalál” azt jelenti, hogy az Úr megkülönbözteti a hitet egy bizonyos módon, annak érdekében, hogy megvédhető legyen.

AC 393. Mielőtt tovább értelmeznénk a szavak belső értelmét, szükséges tudnunk azt, mi a helyzet a hittel. A Legősibb Egyház olyan jellegű volt, hogy nem ismert el más hitet, mint a szeretetét, annyira, hogy még arra sem voltak hajlandóak, hogy megemlítsék a hitet, mivel ők az Úrtól származó szeretet által érzékelték a hithez tartozó dolgokat. Ugyanilyenek a mennyei angyalok is, akikről már beszéltünk. De ahogy az előre látható volt, az emberi faj nem lehet ilyen természetű, hanem elkülönítené a hitet az Úr iránti szeretettől, és saját maga felállította a hit tanát, ami azt eredményezte, hogy valóban szétváltak, de oly módon, hogy az emberek a hiten, vagyis a hit tudásán keresztül kaphattak az Úr emberszeretetéből, így a tudás (cognitio) vagy meghallgatás lett az első, aztán a tudás vagy a meghallgatás által kaphatták meg az Úrtól az emberszeretet, vagyis a felebaráti szeretetet, és a könyörületességet, amely emberszeretet nem csak elválaszthatatlan a hittől, hanem a hit legfőbb alapja is. Aztán a Legősibb Egyház által érzékelt dolgokat a lelkiismeret váltotta föl, ami a hiten keresztül szereztek meg, és így csatlakozott az emberszeretethez, és ami nem azt parancsolta mi az igaz, hanem hogy ez igaz, mert az Úr így mondta az Igében. Az özönvíz utáni egyházak nagyrészt ilyen jellegűek voltak, így az eredeti, vagy az Úr eljövetele utáni első egyház is, és ez különbözteti meg a lelki angyalokat a mennyei angyaloktól.

AC 394. Most, amint az előre látható volt, és gondoskodtak róla, nehogy megsemmisüljön az emberi faj örök halállal, itt kijelentik, hogy senki sem követhet el erőszakot Kain ellen, aki az emberszeretettől elkülönült hitet jelenti; továbbá megjelölték őt, ami azt jelenti, hogy az Úr egy bizonyos módon megkülönbözteti a hitet, annak érdekében, hogy a fennmaradást biztosítsa. Ezen titkok mindezidáig feltáratlanok voltak, és az Úr rájuk hivatkozott, amikor a házasságról és a heréltekről beszélt Máténál:

_“Mert vannak heréltek, a kik anyjuk méhéből születtek így; és vannak heréltek, a kiket az emberek heréltek ki; és vannak heréltek, a kik maguk herélték ki magukat a mennyeknek országáért. A ki beveheti, vegye be.”_ (Máté 19:12)

A mennyei házasságban élőket “herélteknek” hívják; akik “méhből születtek” hasonlítanak a mennyei angyalokra; akiket “emberek heréltek ki” olyanok, mint a lelki angyalok; azok pedig, akik “magukat herélték ki” olyanok, mint az angyali lelkek, akik nem annyira emberszeretetből, mint inkább engedelmességből cselekszenek.

AC 395. “Aki megöléndi Kaint, hétszerte megbüntettetik” szavak jelentik azt, hogy ha erőszakot követnek el a hit ellen, az szentségtörés, még ha az elkülönült hit is. Ez “Kain” jelentéséből nyilvánvaló, amely az emberszeretettől elvált hit, valamint a “hét” jelentéséből, ami az, ami megszentelt. A “hetes” szám nagyra becsült szentség, ahogy ez jól ismert, a teremtés hat napja és a hetedik okán, mely a mennyei ember, akiben béke, pihenés és szombat lakozik. Ez a szám nagyon gyakran fordul elő a zsidó vallás szertartásaiban és ezt mindenütt szentnek tartják, az idő mind kisebb, mind nagyobb időszakai hetes részekre tagoltak, és “hétnek” hívják, mint a nagyobb időszakokat a Megváltó eljöveteléig (Dániel 9:24, 25); és a hét éves időszakot “hétnek” hívta Lábán és Jákob (Mózes I. könyve 29:27, 28). Éppen ezért, bárhol is fordul elő, a hetes számot szentnek és sérthetetlennek tekintik. Ezt olvashatjuk Dávidnál:

_“Naponként hétszer dicsérlek téged”_ (Zsoltárok könyve 119:164)

Ésaiásnál:

_“És a holdnak fénye olyan lesz, mint a napnak fénye, és a napnak fénye hétszer nagyobb lesz, olyan, mint hét napnak napfénye”_ (Ésaiás 30:26)

Ahol a “nap” jelenti a szeretetet, a “hold” a szeretetből fakadó hitet, melynek olyannak kellene lennie, mint a szeretet. Mivel az ember újjászületésének időszakai hat részre tagolódnak mielőtt a hetedik, vagyis a mennyei ember megérkezik, így a tévelygési időszakok is, egészen addig, míg semmi mennyei nem marad. Ezt mutatja a zsidók számos fogsága, valamint az utolsó, vagyis a babiloni fogság is, ami hét évtizedig tartott, azaz hetven évig. Azt is többször mondták, hogy a földnek szombaton pihennie kellene. Ezt mutatja Nabukodnozor Dánielnél:

_“Az ő emberi szíve változzék el, és baromnak szíve adassék néki, és hét idő múljék el felette.”_ (Dániel 4:13, 20, 22, 29)

Jánosnál, az utolsó idők tévelygésire vonatkozóan:

_“És láték mennyben más nagy és csodálatos jelt: hét angyalt, a kinél vala a hét utolsó csapás”_ (Jelenések könyve 15:1, 6, 7, 8)

És hogy

_“Pogányoknak adatott, és a szent várost tapodják negyvenkét hónapig.”_ (Jelenések könyve 11:2)

És újra:

_És láték egy könyvet, a mely be volt írva belől és hátul, és le volt pecsételve hét pecséttel._ (Jelenések könyve 5:1)

A büntetések szigorúságát és növelését hangsúlyozta a hetes szám Mózesnél is:

_“Ha pedig ezek után sem hallgattok reám, hétszerte keményebben megostorozlak titeket a ti bűneitekért.”_ (Mózes III. könyve 26:18, 21, 24, 28)

És Dávidnál:

_“És fizess meg szomszédaink keblébe hétszeresen a gyalázatért”_ (Zsoltárok könyve 79:12)

Minthogy szentségtörés volt a hit elleni erőszak – mivel azt mondták, hogy szolgálják azt – ezért mondják, hogy “aki megöléndi Kaint, hétszerte megbüntettetik”

AC 396. “És megbélyegzé az Úr Kaint, hogy senki meg ne ölje, a ki rátalál.” jelenti, hogy az Úr megkülönbözteti a hitet egy bizonyos módon, annak érdekében, hogy megvédhető legyen, ami nyilvánvaló a bárkire tett “jelzés” és “megjelölés”, mint a megkülönböztetés eszköze jelentéséből. Ezékielnél:

_“És monda az Úr néki: Menj át a város közepén, Jeruzsálem közepén, és jegyezz egy jegyet a férfiak homlokára, a kik sóhajtanak és nyögnek mindazokért az útálatosságokért”_ (Ezékiel 9:4),

ahol a “jegy a homlokon” nem azt jelenti, hogy a fejük elülső részén megjelölik, vagy vonalat húznak, hanem hogy megkülönböztetik őket másoktól. Így van Jánosnál is, ahol azt mondják:

_“A földnek füvét ne bántsák, se semmi zöldelőt, se semmi élőfát, hanem csak azokat az embereket, a kiknek homlokukon nincsen az Istennek pecséte.”_ (Jelenések könyve 9:4)

Ahol a megjelölés szintén a megkülönböztetést jelenti.

\[2\] Ugyanabban könyvben olvassuk: “az ő jobb kezökre vagy a homlokukra bélyeget tegyenek” (Jelenések könyve 13:16). Ugyanez a dolog jelenik meg a zsidó vallásban az első és nagy parancsolat rögzítésével a kézen és a homlokon, erre vonatkozóan Mózesnél olvashatjuk:

_Halld Izráel: az Úr, a mi Istenünk, egy Úr! Szeressed azért az Urat, a te Istenedet teljes szívedből, teljes lelkedből és teljes erődből. És kössed azokat a te kezedre jegyül, és legyenek homlokkötőül a te szemeid között_ (Mózes V. könyve 6:4, 5, 8; 11:13, 18)

Ez mutatta, hogy mindenek felett megkülönböztetik a mindenki iránti szeretet parancsolatát, és így a “kéz és homlok megjelölése” világossá válik.

\[3\] Így van Ésaiásnál:

_“Eljő az idő, hogy minden népeket és nyelveket egybegyűjtsek, hogy eljövén, meglássák az én dicsőségemet. És teszek köztök jelt.”_ (Ésaiás 66:18, 19)

És Dávidnál:

_“Tekints reám és könyörülj rajtam! Add a te erődet a te szolgádnak, és szabadítsd meg a te szolgálóleányodnak fiát! Adj jelt nékem javamra, hogy lássák az én gyűlölőim és szégyenüljenek meg.”_ (Zsoltárok könyve 86:16, 17)

Ezekből a fejezetekből a megjelölés jelentése már nyilvánvaló. Ezért senki se képzelje, hogy bármilyen jelet helyeztek egy bizonyos – Kainnak nevezett – személyre, ugyanis az Ige belső értelme teljesen más dolgokat tartalmaz, mint a betű szerinti értelem.

AC 397. 16. vers. _És elméne Kain az Úr színe elől, és letelepedék Nód földén, Édentől keletre._ A szavak, hogy “elméne Kain az Úr színe elől” azt jelenti, hogy a hit elkülönült a szeretet hitének jóságától; “letelepedék Nód földén”jelenti, hogy kívül van az igazságon és jóságon; “Édentől keletre”, hogy közel van a bölcs szellemhez, ahol azelőtt a szeretet uralkodott.

AC 398. A szavak, hogy “elméne Kain az Úr színe elől” azt jelenti, hogy a hit elkülönült a szeretet hitének jóságától látható a 14. vers magyarázatában; hogy az “elméne Kain az Úr színe elől” azt jelenti, hogy a hit elkülönült a szeretet hitének jóságától, nyilvánvaló a “Nód” szó fontosságából, ami vándorlót és bujdosót jelent; és “vándorlónak és bujdosónak” lenni, pedig megfosztva lenni az igazságtól és jóságtól, amint már a fentiekben láthattuk. Az, hogy “Édentől keletre” közel van a bölcs szellemhez, ahol azelőtt a szeretet uralkodott, és az értelmes szellemhez is, ahol azelőtt az emberszeretet uralkodott, nyilvánvaló abból, amit az “Édentől keletre” jelentéséről mondtunk, nevezetesen hogy a “kelet” az Úr, az “Éden” pedig a szeretet. A Legősibb Egyház embereinél a szellem, ami az akaratból és megértésből állt, egy volt; az akarat volt minden, így a megértés is akarat része volt. Ez azért lehetett, mert nem tettek különbséget a szeretet, ami az akarat része, és a hit, ami a megértés része között, mert a szeretet volt minden, a hit pedig a szeretet része. Azonban miután a hit elkülönült a szeretettől, mint a “Kainnak” nevezettek esetében, többé nem az akarat uralkodott, és mivel ebben a gondolkodásban a megértés uralkodott az akarat helyett, vagy a hit a szeretet helyett, ezért azt mondták, hogy “Édentől keletre lakott”; ahogy most megfigyelhetjük, a hitet megkülönböztették, vagy “megjelölték” hogy azt az emberiség hasznára megmenthessék.

AC 399. 17. vers. _És ismeré Kain az ő feleségét, az pedig fogada méhében, és szűlé Hánókhot._ _És építe várost, és nevezé azt az ő fiának nevéről Hánókhnak._ Azok a szavak, hogy “ismeré Kain az ő feleségét, az pedig fogada méhében, és szülé Hánokhot” jelenti, hogy ez a hitszakadás, vagy eretnekség egy másikat is létrehozott magából, amit “Hánokhnak” neveztek. “Építe várost” azt jelenti, hogy ebből minden tantételszerű és eretnek volt, és mivel a hitszakadást és eretnekséget “Hánokhnak” nevezték, ezért mondják “nevezé azt az ő fiának nevéről Hánókhnak”.

AC 400. Azok a szavak, hogy “ismeré Kain az ő feleségét, az pedig fogada méhében, és szülé Hánokhot” jelenti, hogy ez a hitszakadás, vagy eretnekség egy másikat is létrehozott magából, nyilvánvaló abból, amit már előzőleg mondtunk, valamint az első versben kijelentettekből, azaz, hogy az Ember és Éva, a felesége nemzette Kaint. Tehát a most következő dolgok hasonló felfogásúak és születésűek, legyenek egyháziak, vagy eretnekek, egy családfát alkotnak, ezért egymáshoz hasonlóan viszonyulnak. Egy eretnekségből, ahogy megértették, számos másik született.

AC 401. Hogy ez eretnekség volt, minden tantételszerű és eretnek tanításával, amit “Hánokhnak” hívtak, valamilyen mértékben a nevéből nyilvánvaló, mely az így elkezdett, vagy bevezetett parancsokat jelenti.

AC 402. Az “Építe várost” jelent minden tantételszerű és eretnek tanítást, ami ebből az eretnekségből eredt; ez nyilvánvaló az Ige minden fejezetéből, melyben bármilyen városnév előfordul; egyik sem jelent igazán várost, csak mindig valamilyen tantételre vonatkozót vagy eretnek dolgot. Az angyaloknak teljesen ismeretlen a város fogalma, vagy bármilyen városnév, mivel elképzelésük sincs, és nem is lehet egy városról, eszméik következtében lelkiek és mennyeiek, mint ahogy azt már a fentiekben megmutattuk. Ők csak azt fogadják el, amit a város és annak neve jelképez. Így a “szent város”, melyet “szent Jeruzsálemnek” is neveznek, semmi mást nem jelent, mint az Úr királyságát általában, vagy egy olyan bizonyos egyént, akiben ez a királyság létezik. A “város” és a “Sion hegye” is hasonlóképpen értendő, az utóbbi a hit mennyeiségét, az előbbi pedig a lelkiségét jelenti.

\[2\] Magát a mennyeit és lelkit úgy is leírják, mint “városok”, “paloták”, “házak”, “falak”, “kőfalának alapja”, “bástyák”, “kapuk”, “zárak” és köztük a “templom”; mint Ezékielnél (48:30-35); a Jelenések könyvében (21:15-27), ahol Szent Jeruzsálemnek hívják (21:2, 10); és Jeremiásnál (31:38). Dávidnál “Isten városa, a Felségesnek szent hajléka” (Zsoltárok könyve 46:5); Ezékielnél “a város, ott lakik az Úr” (48:35); és amiről Ésaiásnál is írnak:

_Az idegenek megépítik kőfalaidat; És meghajolva hozzád mennek a téged nyomorgatók fiai, és leborulnak lábad talpainál minden megútálóid, és neveznek téged az Úr városának, Izráel Szentje Sionának._ (Ésaiás 60:10, 14)

Zakariásnál:

_“Jeruzsálem igazság városának neveztetik, a Seregek Urának hegye pedig szent hegynek.”_ (Zakariás 8:3)

Ahol az “igazság városa” vagy “Jeruzsálem” jelenti a hit lelki dolgait; a “szent hegy” vagy “Sion” a hit mennyei dolgait.

\[3\] Ahogy a hit mennyei és lelki dolgait egy város jelképezi, ugyanúgy a tanok dolgait Júda és Izrael városai, amikor azokat megnevezik, mindegyiknek megvan a maga saját jelentése, vagy valami a tanokkal kapcsolatban, bár ezt senki sem tudhatja, hacsaknem a belső értelemből. A tanok, valamint az eretnekség dolgait is jelentik a “városok”, és ebben az esetben minden egyes város, a neve szerint egy bizonyos eretnek véleményt jelent. Most az Ige következő fejezeteiből csak azt mutatjuk meg, ha általában a “város” valamilyen tanra, vagy eretnekségre utal.

\[4\] Ésaiásnál ezt olvashatjuk:

_“Ama napon lesz öt város Égyiptomnak földén, a melyek Kanaán nyelvén szólanak, és esküsznek a seregeknek Urára; az egyik "pusztulás városának" neveztetik.”_ (Ésaiás 19:18)

Ahol a téma a lelki és mennyei dolgok ismeretanyaga (scientia) az Úr eljövetelének idejéből. Ismét, amikor a képzetek völgyéről, vagyis a fantáziáról szólnak:

_“Te lármával teljes, zajos város, örvendező város”_ (Ésaiás 22:2)

Jeremiásnál azokról beszélnek, akik “délen” vannak, vagyis az igazság világosságában, és akik azt eltörlik:

_“A dél felől való városok bezároltatnak, és nem lesz, a ki megnyissa azokat”_ (Jeremiás 13:19)

Újra:

_“Gondolá az Úr, hogy lerontja Sion leányának kőfalát; és siralomra jutott a bástya és a kőfal, együtt búslakodnak! Kapui besülyedtek a földbe, elveszté és összetöré annak zárait”_ (Jeremiás siralmai 2:8, 9)

Ahol mindenki láthatja, hogy a “kőfal”, “bástya”, “kapu” és “zár” csak tanokkal kapcsolatos dolgokat jelölnek.

\[5\] Mint Ésaiásnál:

_“Ama napon ez éneket énekelik Júda földén: Erős városunk van nékünk, szabadítását adta kőfal és bástya gyanánt! Nyissátok fel a kapukat, hogy bevonuljon az igaz nép, a hűség megőrzője”_ (Ésaiás 26:1, 2)

Újra:

_Uram, te vagy Istenem, magasztallak, dícsérem nevedet! Mert a városból kőrakást csináltál, az erős városból romot, az idegenek palotáját olyanná tetted, hogy nincs többé város; soha örökké meg nem épül. Ezért dicsőítnek téged erős népek, erőszakos pogányok városai félnek téged!_ (Ésaiás 25: 1, 2, 3)

Mely fejezetben nincs hivatkozás bármilyen bizonyos városra. Bálám jövendölésében:

_És Edom más birtoka lesz. És uralkodik a Jákóbtól való, és elveszti a városból a megmaradtat._ (Mózes IV. könyve 24:18, 19)

Ahol mindenki számára világosnak kell lennie, hogy a “város” nem egy várost jelent.

Ésaiásnál:

_“Rommá lőn az álnokság városa, bezároltatott minden ház, senki be nem mehet!  Az utczákon panaszkodás hallik a bor miatt”_ (Ésaiás 24: 10, 11)

Ahol az “álnokság városa” a tan ürességét jelenti, az “utcák” pedig itt is, mint bárhol, azokat a dolgokat, melyek a városhoz tartoznak, akár hamisak, akár igazak. Jánosnál:

_A hetedik angyal is kitölté az ő poharát.  És a nagy város három részre szakada, és a pogányok városai elesének_ (Jelenések könyve 16:17,19)

Az, hogy a “nagy város” valami eretneket jelent, valamint a “pogányok városai” is, nyilvánvalónak kell lennie mindenki számára. Azt is megmagyarázza, hogy a nagy város azt az asszonyt jelenti, akit János látott (Jelenések könyve 17:18) és hogy az asszony az olyan jellegű egyházat jelenti, amit már előzőleg bemutattunk.

AC 403. Most már látjuk mit jelent a “város”. Mivel a Genezisnek ennek a része történelmi formába van öntve, azok számára, akik a betű szerinti értelmet nézik, úgy tűnik, hogy Kain épített egy várost, és Hánokhnak nevezte el; bár a betű szerinti értelemből azt is feltétezhetik, hogy a föld már népes volt, annak ellenére, hogy Kain volt Ádám elsőszülöttje. De ahogy már az előzőekben megfigyelhettük, a legősibb emberek hozzá voltak szokva, hogy minden dolgot történelmi formában jelképes típusokkal rendezzenek el, és ez a legnagyobb boldogsághoz vezette őket, ezáltal minden dolog élővé vált számukra.

AC 404. 18. vers. _És lett Hánókhnak fia, Irád: És Irád nemzé Mekhujáelt: Mekhujáel pedig nemzé Methusáelt, és Methusáel nemzé Lámekhet._ Az összes név az eretnekségeket jelenti, melyek a “Kainnak” nevezett elsőből származnak, de mivel semmi sem maradt fenn rájuk vonatkozóan, kivéve a nevüket, szükségtelen bármit is mondani róluk. Valamit össze lehetne gyűjteni a nevek eredetéről; például “Irad” azt jelenti “városból származó”, az eretnekségből, amit “Hánókhnak” neveznek, stb.

AC 405. 19. vers. _Lámekh pedig vett magának két feleséget: az egyiknek neve Háda, a másiknak neve Czilla._ “Lámekh”, aki hatodik volt Kain után, a pusztaságot jelenti, mivel nem létezett benne semmilyen hit; a “két feleség” jelenti egy új egyház keletkezését; “Háda” ennek az egyháznak a mennyei és lelki dolgainak az anyja, és “Czilla” pedig a természeti dolgainak az anyja.

AC 406. Hogy “Lámekh” jelenti a pusztaságot, vagy a hit hiányát, nyilvánvaló a következő, 23, 24. versből, amelyben azt mondják, hogy “embert ölt, mert megsebezte; ifjat ölt, mert megütötte”, ezért az “ember” jelentése hit, az “ifjú” pedig az emberszeretet.

AC 407. Egy egyház helyzetét általában részletesen leírták. Az idők folyamán az igazi hitből indul ki, ami végül a hit teljes megsemmisüléséhez vezet, amikor is azt mondják, hogy “pusztaság”. Ez történt a Legősibb Egyházzal is, azok között, akiket kainitáknak hívtak, valamint az özönvíz után Ősi Egyháznál, és a Zsidó Egyháznál is. Az Úr eljövetelekor idején az ürességnek olyan állapotában voltak, hogy semmit sem tudtak az Úrról, hogy eljön e világra, hogy megváltsa őket, és még kevesebbet tudtak az Úrban való hitről. Ugyanez volt a helyzet az ősi Keresztény Egyháznál is, vagy annál, amelyik az Úr eljövetele után létezett, és annál is, amelyikben manapság oly teljes pusztaság van, hogy semmi hit sem maradt. Mégis mindig marad az üres egyháznak, mivel nem fogadja el a hitet, valamennyi magva; ez volt a Legősibb Egyházzal is, melynek leszármazottai az özönvíz idejéig megmaradtak, és ezután az esemény után is fennmaradtak. Az Egyház ezen leszármazottját hívják “Noénak”.

AC 408. Amikor egy egyház olyan üres, hogy semmilyen hite sincs, akkor és nem előtte, elkezd megújulni, vagyis új fény gyúl, melyet az Igében “reggelnek” hívnak. Az ok, amiért az új fény, vagy “reggel” addig nem világít, amíg az egyházban üresség nem honol, az, hogy a hit és emberszeretet dolgai összekeveredtek a profán dolgokkal; és amíg ebben az állapotban maradnak, lehetetlen ebbe bármilyen világosságnak, vagy emberszeretetnek beférkőznie, mivel a “konkoly” elpusztít minden “jó magot’. De amikor nincs hit, nem lehet szentségtörés, mert az emberek többé nem hisznek abban, amit kinyilatkoztatnak nekik; és azok, akik nem fogadják el, és nem hisznek, csak tudnak, nem szentségteleníthetik meg, ahogy azt a fentiekben megfigyelhettük. Napjainkban ez van a zsidókkal, akiknek a keresztények között tudatában kell lenniük annak, hogy a keresztények által elismert Úr a Messiás, akit maguk is vártak, és még mindig várnak, de ezt mégsem szentségteleníthetik meg, mert nem ismerik el, és nem hisznek benne. Ugyanez van a mohamedánokkal és pogányokkal, akik hallottak már az Úrról. Ezért volt az, hogy az Úr addig nem jött el a világra, amíg a Zsidó egyház semmit sem ismert el és semmit sem hitt.

AC 409. Ugyanez volt az eset a “Kainnak” nevezett eretnekséggel is, mely az idők folyamán üressé vált, bár elismerte a szeretetet, de a fő dolog a hit volt és azt a szeretet elé helyezte, és az ebből származó eretnekségek fokozatosan eltávolodtak tőle, és Lámekh, aki a hatodik volt a sorban, végképp megtagadta a hitet. Amikor ez az idő elérkezett, egy új fény, vagy reggel gyúlt és egy új egyház létesült, amit itt “Hádának és Czillának” neveznek, és “Lámekh feleségeinek”. Lámekh feleségeinek hívták őket, bár Lámekhnek nem volt hite, mint ahogy a zsidók belső és külső egyházának sem, melyeket szintén “feleségeknek” hívnak az Igében, és amelyeket Jákob két felesége, Lea és Ráchel képviselik – Lea jelképezi a belső egyházat, Ráchel pedig a külsőt. Ezek az egyházak, bár kettőnek tűnnek, mégiscsak egyek; a külső, vagy képviselő, elkülönülve a belsőtől, nem más, mint valami bálványimádás, vagy halál, míg a belső egyesülve a külsővel egy egyházat alkot, egy és ugyanazt az egyházat, mint ahogy Háda és Czilla tette. Bár Jákobnak és leszármazottjának, mint Lámekh, nem volt hite, az egyház nem maradhatott velük, de átköltözött a pogányokhoz, akik nem hitetlenségben, hanem tudatlanságban éltek. Az Egyház szinte soha sem marad azokkal akik között igazságok vannak akkor, amikor kiüresedtek, hanem átköltözik azokhoz, akik semmit nem tudnak az igazságokról, mivel ezek sokkal könnyebben befogadják a hitet, mint az elõzõek.

AC 410. Az ürességnek két fajtája van; az egyik, amikor tudják, de nem kívánják tudni, vagy látják, de nem óhajtják látni, mint a régi zsidók, vagy a mai keresztények; a másik pedig amikor tudatlanságuk következtében sohasem tudnak, vagy látnak meg semmit, mint a régi és mostani pogányok. Amikor az utolsó üresség eljön azok számára, akik tudják, de nem kívánják tudni, vagy látnak, de nem kívánnak látni, egy új egyház jön létre, de nem közöttük, hanem az általuk pogányoknak nevezettek között. Ez történt az özönvíz előtti Legősibb Egyházzal, az ezután létező Ősi Egyházzal és a Zsidó Egyházzal is. Az új világosság azért gyúl később és nem előbb, mert ahogy már mondtuk, az ebből fakadó dolgokat nem tudják megszentségteleníteni, mert nem ismerik el, és nem hiszik, hogy az igaz lenne.

AC 411. Azt, hogy az üresség utolsó idejének az új egyház létrejötte előtt kell léteznie, az Úr gyakran kijelentette jövendöléseiben és “pusztaság”, vagy “pusztán állnak” megjelölést használnak a hit mennyei dolgaira hivatkozva; “pusztulást” a hit lelki dolgaival kapcsolatban. “Megsemmisülésről” és “csapásról” is beszélnek. (Ésaiás 6:9, 11, 12; 23:8-18; 24:1-23; 42:15-18; Jeremiás: 25:1-38; Dániel 8:1-27; 9:24-27; Sofóniás 1:1-18; Mózes V. könyve 32:1-52, Jelenések könyve 15:1-8, 16:1-21)

AC 412. 20. vers. _És szűlé Háda Jábált. Ez volt atyjok a sátorban-lakóknak, és a barompásztoroknak._ Háda jelenti, mint előzőleg is a hit mennyei és lelki dolgainak az anyját; “Jábál, a sátorban-lakók és barompásztorok atyja” jelenti a szeretet szent dolgaira vonatkozó tant, és az ebből származó jóságot, ami mennyei.

AC 413. Hogy Háda jelentése, a hit mennyei és lelki dolgainak az anyja, nyilvánvaló abból, hogy Jábál elsőszülöttjét “a sátorban-lakók és barompásztorok atyjának” nevezik, amely mennyei, mert a szeretet szent dolgait és az ebből származó jóságot jelenti.

AC 414. A “sátorban-lakó” jelentése a szeretet szentsége, ami nyilvánvaló a “sátor” jelentéséből az Igében. Mint Dávidnál:

_“Uram, kicsoda tartózkodhatik sátorodban, kicsoda lakozhatik szent hegyeden?  
 A ki tökéletességben jár, igazságot cselekszik, és igazat szól az ő szívében.”_ (Zsoltárok könyve 15:1, 2)

Mely fejezetben a “sátorban tartózkodni” vagy “szent hegyen lakozni” a szeretet szent dolgaiként vannak leírva, nevezetesen tökéletességben járni és igazságot cselekedni. Újra:

_“Szózatuk kihat az egész földre, és a világ végére az ő mondásuk. A napnak csinált bennök sátort.”_ (Zsoltárok könyve 19:5)

Ahol a “nap” jelenti a szeretetet. Újra:

_“Hadd lakozzam a te sátorodban mindörökké; hadd meneküljek a te szárnyaid árnyéka alá!”_ (Zsoltárok könyve 61:5)

Ahol a “sátor” jelenti azt, ami mennyei, a “szárnyaid árnyéka” az ebből eredő lelki. Ésaiásnál:

_“És Isten kegyelme megerősített egy ülőszéket, és ül azon igazsággal Dávid sátorában egy bíró, jogosság keresője, igazság ismerője”_ (Ésaiás 16:5)

Ahol a “sátor” jelenti a szeretet szentségét, mint ahogy ez látható a “jogosság keresőjéből” és az “igazság ismerőjéből”. Újra:

_“Lássad Siont, ünnepeinknek városát, szemeid nézzék Jeruzsálemet, mint nyugalom hajlékát, mint sátort, mely nem vándorol”_ (Ésaiás 33:20)

Az égi Jeruzsálemről beszélve.

\[2\] Jeremiásnál:

_“Ezt mondja az Úr: Ímé, visszahozom Jákób sátorának foglyait, és könyörülök az ő hajlékain, és a város felépíttetik az ő magas helyén”_ (Jeremiás 30:18)

A “sátor foglyai” jelenti annak hiányát, ami mennyei, vagy a szeretet szent dolgaiét. Ámósnál:

_“ Azon a napon felemelem a Dávid leomlott sátorát, és kijavítom repedezéseit, és felemelem omladékait, és megépítem azt, mint volt hajdanán.”_ (Ámós 9:11)

Ahol a “leomlott sátor” hasonló módon azt jelenti, ami mennyei és azok szent dolgait. Jeremiásnál:

_“Elpusztul az egész föld, nagy hamarsággal elpusztulnak az én sátraim, kárpitjaim egy pillantás alatt!”_ (Jeremiás 4:20)

Máshol:

_“Sátorom elpusztíttatott, köteleim mind elszakadoztak, fiaim elszakadtak tőlem és oda vannak ők; nincs többé, a ki kifeszítse sátoromat, és felvonja kárpitjaimat!”_ (Jeremiás 10:20)

Ahol a “sátor” jelenti a mennyei dolgokat, és a “kárpitok” és “kötelek” az ebből eredő lelki dolgokat. Újra:

_“Sátoraikat és nyájokat elveszik, és kárpitjaikat és minden edényöket és tevéiket elviszik”_ (Jeremiás 49:29)

Arábiáról és kelet fiairól szólnak, akik itt azokat képviselik, akik a mennyei, vagy szent dolgok birtokosai. Újra:

_“Sion leányának sátorában, mint a tüzet önté ki búsulását.”_ (Jeremiás siralmai 2:4)

A hit mennyei, vagy szent dolgainak hiányáról beszélve.

\[3\] Az ok, amiért a “sátor” megnevezést alkalmazzák az Igében, hogy képviselje a szeretet mennyei és szent dolgait az a tény, hogy az ősi időkben az istentisztelet szent szertartását a sátrakban végezték el. Amikor azonban az istentisztelet szentségtelen fajtái kezdték megszentségteleníteni a sátrakat, szentélyt építettek, azután templomot, és ezért a sátrak képviselték mindazt, amit később a szentély, majd a templom. Ugyanezen oknál fogva egy szent embert az Úr “sátorának”, “szentélyének” és “templomának” nevezik. Hogy a “sátornak”, a “szentélynek”, a “templomnak” ugyanaz a jelentése, nyilvánvaló Dávidnál:

_“Egyet kérek az Úrtól, azért esedezem: hogy lakhassam az Úr házában életemnek minden idejében; hogy nézhessem az Úrnak szépségét és gyönyörködhessem az ő templomában. Bizony elrejt engem az ő hajlékába a veszedelem napján; eltakar engem sátrának rejtekében, sziklára emel fel engem. Most is felül emeli fejemet ellenségeimen, a kik körültem vannak, és én az ő sátorában örömáldozatokkal áldozom, énekelek és zengedezek az Úrnak.”_ (Zsoltárok könyve 27: 4, 5, 6)

\[4\] A legfontosabb értelemben, az Úr, mint az Ő emberi lényege a “sátor”, a “szentély”, a “templom”, mivel minden mennyei embert így hívnak, és minden mennyei és szent dolgot. Most, mivel a Legősibb Egyházat az Úr jobban kedvelte, mint a következő egyházakat, és mivel ekkor az emberek egyedül éltek, vagyis a saját családjukban, az istentiszteletet szentül a sátorukban tartották, ezért a sátorok szentebbnek számítanak, mint a templom, amelyet megszentségtelenítettek. Emlékezet szerint a szentélyek alapítása ünnep volt, amikor összegyűltek a föld megművelésére, ami alatt, mint a legősibb emberek, sátorban laktak. (Mózes III. könyve 23:39-44, Mózes V. könyve 16:13, Hóseás 12:9).

AC 415. Az, hogy a “barompásztorok atyja” jelenti a jót, ami a szeretet szent dolgaiból származik, nyilvánvaló a fentiekben elmondottakból, ebben a fejezetben (2. vers), ahol megmutattuk, hogy a “nyájak pásztora” jelenti az emberszeretet jóságát. Bár itt az “atya” meghatározást használják a “pásztor” helyett és “barmot” a “nyáj” helyett; és a “barom” szó, melynek atyjaként Jábált nevezik meg, következik mindjárt a “sátor” után, ezért is nyilvánvaló, hogy a szeretet szentségéből jövő jót jelenti, valamint itt egy viselkedést, vagy marhakarámot, vagy azok atyját, akik sátorban, vagy karámban laktak. Hogy ezek a kifejezések jelentik a szeretet mennyei dolgaiból eredő jót, nyilvánvaló az Ige számos fejezetéből. Jeremiásnál:

_“Juhaimnak maradékát pedig összegyűjtöm minden földről, a melyekre elűztem őket, és visszahozom őket az ő legelőikre, és szaporodnak és megsokasodnak.”_ (Jeremiás 23:3)

Ezékielnél:

_“Jó legelőn legeltetem őket, és Izráel magasságos hegyein leszen akluk, ott feküsznek jó akolban, s kövér legelőn legelnek Izráel hegyein.”_ (Ezékiel 34:14)

Ahol az “akol” és “legelő” jelenti a szeretet jóságát, melynek “kövérségéről” beszélnek.

Ésaiásnál:

_“És ad esőt a magra, a melylyel a földet beveted, és a kenyér, a föld termése, bő és tápláló lesz, és széles mezőn legelnek nyájaid ama napon.”_ (Ésaiás 30:23)

Ahol a “kenyér” jelenti azt, ami mennyei, a “bő”, amin a nyájak legelnek, az ebből származó jóság. Jeremiásnál:

_Mert megváltotta az Úr Jákóbot;.  És eljőnek és énekelnek a Sion ormán, és futnak az Úrnak javaihoz, búza, bor, olaj, juhok és barmok nyája felé, és az ő lelkök olyan lesz, mint a megöntözött kert_ (Jeremiás 31: 11, 12)

Ahol az Úr Szentségét a “búza” és “olaj”, az ebből eredő jóságot az “új bor” és a “juhok és barmok nyája” írja le. Újra:

_“Pásztorok jőnek el hozzá nyájaikkal együtt; felvonják mellette a sátrakat köröskörül; kiki legelteti, a mi keze ügyébe esik”_ (Jeremiás 6:3)

“Sion lánya” jelenti a mennyei egyházat, melynek “sátrairól” és “nyájairól” prédikálnak.

AC 416. Hogy a szeretet szent dolgait és az eredendő jóságot kifejezik, nyilvánvaló abból a tényből, hogy Jábál nem az első volt, aki “sátorban, vagy akolban lakott”, ugyanezt mondták Ábelről, Ádám és Éva másodszülött fiáról, hogy “nyáj pásztora” volt, és Jábál a hetedik volt Kain leszármazottjainak sorában.

AC 417. 21. vers. _Az ő atyjafiának pedig Jubál vala neve: ez volt atyja minden lantosnak és síposnak._ “Az ő atyjafiának pedig Jubál volt” ugyanazon egyház lelki dolgainak tanát fejezi ki; “ez volt atyja minden lantosnak és síposnak” pedig a hit igazságát és jóságát.

AC 418. Az előző versek a szeretet mennyei dolgaival foglalkoztak, de ez a vers a hit lelki dolgaival foglalkozik, és ezeket a “lant” és “síp” fejezi ki. Az olyan húros hangszerek, mint a lant és hasonlók, a hit lelki dolgait fejezik ki, ez pedig sok szempontból nyilvánvaló. A hasonló hangszerek, és az éneklés is, a külsődleges egyházak istentiszteletein semmi mást nem képviselnek, és csak ennek a számlájára írható, hogy oly sok énekes és zenész volt; az előadás oka pedig az, hogy minden mennyei öröm a szív boldogsága, melyet az énekléssel fejeztek ki, majd a húros hangszerek követték az éneklést és kiemelték azt. A szív minden benyomását ez kísérte: éneklésre késztetett, végül az énekléssel kapcsolatos cselekedetekre. A szívet érő hatások mennyeiek, de maga az éneklés lelki. Az, hogy az éneklés, és ami hozzá hasonlít, jelenti mindazt, ami lelki, nyilvánvaló nekem az angyali kórusból, melynek két fajtája van, a mennyei és a lelki. A lelki kórusok könnyen megkülönböztethetőek a mennyeiektől, vibráló énekhangjuk miatt (sono canoro alato), ami hasonló a húros hangszerek hangjához, melyekről itt beszélni fogunk az Úr isteni könyörületességéből. A legősibb emberek arra hivatkoztak, hogy ami mennyei volt az a szívük birodalmához, ami pedig lelki volt, az a tüdejükhöz tartozott. Következésképpen minden a tüdőhöz tartozik, az énekhang és hasonlók, így a hangszerek hangja és hangzása is. Ennek alapja nem csupán az, hogy a szív és a tüdő egyfajta házasságot képvisel, mint amilyen a szereteté és hité, hanem az is, hogy a mennyei angyalok a szív birodalmához tartoznak, a lelki angyalok pedig a tüdőéhez. Az, hogy az előttünk lévő fejezetek ilyen dolgokat jelentenek, tudhatjuk abból a tényből is, hogy ezek az Úr Igéi, és az megfosztaná az élettől, ha semmivel sem jelentene többet, mint hogy Jubál a lanton és sípon játszók atyja; és semmi értelme nem lenne, hogy erről bárki is tudjon.

AC 419. Ahogy a mennyei dolgok a szeretet szent dolgai és az eredendő jóság, úgy a lelki dolgok a hit igazsága és a jósága; ez hozzátartozik a hithez, hogy megérthessék nem csak azt, ami igaz, de azt is, ami jó. A hit ismerete mindkettőt magában foglalja. De hogy olyan legyen, ahogy a hit tanítja, mennyeinek kell lennie. Mivel a hit mindkettőt magában foglalja, így a két hangszer, a lant és síp, jelképezi ezt. A lant, ahogy azt mindenki tudja, húros hangszer és ezért jelenti a lelki igazságot; de a síp, köztes hangszer lévén a húros és fúvós között, jelenti a lelki jóságot.

AC 420. Az Igében számos hangszert említenek, mindegyiknek megvan a saját jelentése, ahogy azt az Úr isteni könyörületességéből megmutatjuk a megfelelő helyen; itt csak azt említjük meg, amit Dávidnál mondanak:

_“Én az ő sátorában örömáldozatokkal áldozom, énekelek és zengedezek az Úrnak.”_ (Zsoltárok könyve 27:6)

Ahol a “sátor” fejezi ki azt, ami mennyei, és az “énekel” és “zengedez”, pedig az ebből eredő lelki dolgokat. Újra:

_“Örvendezzetek ti igazak, az Úrban; a hívekhez illik a dícséret.  Dicsérjétek az Urat cziterával; tízhúrú hárfával zengjetek néki. Énekeljetek néki új éneket, lantoljatok lelkesen, harsogón. Mert az Úr szava igaz, és minden cselekedete hűséges.”_ (Zsoltárok könyve 33:1-4)

A hit igazságát jelenti, mindazokra vonatkozóan, amiről beszéltünk.

\[2\] A lelki dolgokat, vagy a hit igazságait és jóságait hárfával és lanttal ünnepelték, énekléssel és hangszer kísérettel, de a hit szent, vagy mennyei dolgait fúvós hangszerekkel, mint a harsona, vagy hasonlók; és azért használtak oly sok hangszert oly gyakran a templomokban, hogy ezt vagy azt az alkalmat bizonyos hangszerekkel ünnepelhessék. Következésképpen a használt hangszerek alapján megértették azt, amit ezekkel ünnepeltek.

\[3\] Újra:

_“Én is tisztellek téged lanttal a te hűségedért, én Istenem! Éneklek néked hárfával, oh Izráelnek szentje!  Örvendeznek az én ajakim, hogy énekelhetek néked, és lelkem is, a melyet megváltottál.”_ (Zsoltárok könyve 71:22, 23)

Ahol szintén a hit igazságai jelennek meg. Újra:

_“Énekeljetek az Úrnak hálaadással, pengessetek hárfát a mi Istenünknek!”_ (Zsoltárok könyve 147:7)

A “hálaadás” a hit mennyei dolgaira vonatkozik, ezért történik az “Úr” említése; a “pengessetek hárfát” a hit lelki dolgaira vonatkozik, ahol “Istenről” beszélnek. Újra:

_“Dicsérjék az ő nevét tánczczal; dobbal és hárfával zengjenek néki.”_ (Zsoltárok könyve 149:3)

Ahol a “dob” jelenti a jót, és a “hárfa” az igazságot, melyet dicsérnek.

\[4\] Újra:

_“Dicsérjétek őt kürt-zengéssel; dicsérjétek őt hárfán és cziterán;  Dicsérjétek őt dobbal és tánczczal, dicsérjétek őt hegedűkkel és fuvolával;  Dicsérjétek őt hangos czimbalommal, dicsérjétek őt harsogó czimbalommal.”_ (Zsoltárok könyve 150:3, 4, 5)

Ezek a hangszerek jelentik a hit jóságait és igazságait, melyek a dicséretek tárgyai voltak; senki sem higgye azt, hogy ilyen sokfajta hangszert említenének, ha csak nincs mindegyiknek külön jelentése. Újra, hivatkozva a jó és igaz ismeretére:

_“Küldd el világosságodat és igazságodat, azok vezessenek engem; vigyenek el a te szent hegyedre és hajlékaidba.  Hadd menjek be Isten oltárához, vígasságos örömömnek Istenéhez, és hadd dicsérjelek téged cziterával, Isten, én Istenem!”_ (Zsoltárok könyve 43:3, 4)

\[5\] Ésaiásnál, hivatkozva a hit dolgaira és annak ismeretére:

_“Végy cziterát, járd be a várost, elfeledett parázna nő; pengesd szépen, dalolj sokat, hogy így emlékezetbe jőjj!”_ (Ésaiás 23:16)

Ugyanezt fejezik ki Jánosnál még egyszerűbben:

_“A négy lelkes állat és a huszonnégy Vén leborula a Bárány előtt, mindeniknél hárfák és aranypoharak lévén, jóillatokkal tele, a mik a szentek imádságai”_ (Jelenések könyve 5:8)

Ahol nyilvánvalónak kell válnia mindenki számára, hogy az állatoknak és Véneknek nem hárfájuk volt, hanem a “hárfa” a hit igazságait jelenti, az “aranypoharak jóillatokkal tele” pedig a hit jóságát. Dávidnál a hangszerek előadásait “dicséretnek” és “hálaadásnak” hívják (Zsoltárok könyve 42:5; 69:31). Más helyen Jánosnál:

_És hallék szózatot az égből, mint sok vizeknek zúgását, és hallám hárfásoknak szavát, a kik az ő hárfájokkal hárfáznak vala;  És énekelnek vala mintegy új éneket_ (Jelenések könyve 14:2, 3)

Máshol:

_“Látám állani az üvegtenger mellett, a kiknek kezében valának az Istennek hárfái.”_ (Jelenések könyve 15:2)

Érdemes megemlíteni, hogy az angyalok és a lelkek megkülönböztetik a különböző hangzásokat a jó és igaz vonatkozásában, nem csak azokat, melyeket énekelnek, vagy hangszeren adnak elő, de a hangokat is. Csak azokat fogadják be, melyek összhangban vannak, így meglehet a hangzás harmóniája, következésképp a hangszereké is, a jó és igaz természetével és lényegével.

AC 421. 22. vers. _Czilla pedig szűlé Tubálkaint, mindenféle réz- és vasszerszámok kovácsolóját: és Tubálkain hugát, Nahamát._ Czilla jelképezi, mint már említettük, az új egyház természeti dolgainak anyját; “Tubálkain, mindenféle réz- és vasszerszámok kovácsolója” a természetes jó és igaz tana, a “réz” jelenti a természetes jót, a “vas” a természetes igazat. “Tubálkain húga, Nahama” jelentése egy hasonló egyház, vagy egy ezen kívül álló egyház természetes jóságának és igazságának tana.

AC 422. Hogy mi volt a helyzet az új egyházzal, látható a zsidó egyházból, mely mind külső, mind belső volt; a belső egyház a mennyei és lelki dolgokat tartalmazta és a külső egyház pedig a természeti dolgokat. A belső egyházat Ráchel képviselte, a külsőt Lea. Mivel Jákob, vagy inkább Jákobként értett leszármazottai az Igében, csak a külső dolgok után vágyott, vagy a külsőt imádta, ezért előbbre volt Jákobnál Lea, mint Ráchel; a rövidlátó Lea képviselte a zsidó egyházat, Ráchel a pogányok új egyházát. Ezért használták mindkét Jákobot a próféták mindkét értelemben, egyik jelentése a hitehagyott állapotában lévő zsidó egyház, a másik a pogányok igaz külső egyháza. Amikor a belső egyházat jelképezte, “Izraelnek” hívták; de ezekről a dolgokról az Úr isteni könyörületességéből a továbbiakban még beszélni fogunk.

AC 423. Tubálkaint “minden kézművesek tanítójának” hívják és nem az “atyjának”, mint ez Jábál és Jubal esetében volt; ennek oka pedig az volt, hogy előtte nem léteztek mennyei és lelki, vagy belső dolgok. Az “atya” meghatározást alkalmazták Jábálra és Jubalra, ami azt jelenti, hogy az ilyen belső dolgok először akkor kezdtek létezni; jóllehet a természeti és külső dolgok előtte is léteztek, de ezeket már a belső dolgokra kezdték alkalmazni, így nem “atyának” hívták Tubálkaint, csak “minden kézművesek tanítójának”.

AC 424. Az Igében a “kézműves” jelentése bölcs, értelmes és jól tájékozott (sciens) ember, és itt a “réz és vas szerszámok kézművese” jelenti azokat, akik megismerkedtek a természetes jóval és igazzal. Jánosnál:

_“Ilyen módon nagy sebességgel vettetik el Babilon, ama nagy város, és többé meg nem találtatik. És hárfásoknak és muzsikásoknak, és síposoknak és trombitásoknak szava te benned többé nem hallatik; és semmi mesterségnek mestere nem találtatik többé te benned”_ (Jelenések könyve 18:21, 22)

Itt a “hárfások”, mint előbb, az igazságot jelentik; a “trombitások” a hit jóságát; “mesterségnek mestere” azt, aki tud, vagy a jó és igaz ismeretanyagát (scientia). Ésaiásnál:

_A bálványt a mester megönti, és az ötvös megaranyozza azt, és olvaszt ezüst lánczot reá;  
okos mestert keres, hogy oly bálványt állítson, a mely nem ingadoz_. (Ésaiás 40:19, 20)

Azokról beszélve, akiknek képzelete a hamisat hozott létre -“bálvány”- és úgy tanítja őket, hogy az igaznak tűnik. Jeremiásnál:

_“Mind egyig balgatagok és bolondok; hiábavalóságokra tanít; fa az._ _Társisból hozott lapított ezüst és Ofirból való arany; az ácsnak és az ötvös kezének munkája; öltözetök_ _kék_ _és piros bíbor; mesterek munkája valahány.”_ (Jeremiás 10:8, 9)

Jelenti azokat, akik hamisságot tanítanak, és az Igéből összegyűjtenek dolgokat, melyekből annak meglelését kovácsolják, ezért hívják “hiábavalóságnak” és “mesterek munkájának”. Az ősi időkben az ilyen embereket képviselték a kézművesek, akik bálványokat kovácsoltak, vagyis hamisságot, melyet arannyal vontak be, azaz a jó látszatával; és ezüsttel, vagy az igazság megjelenésével; és kék és piros bíborral, vagy természeti dolgokkal, mintha nyilvánvaló egyezés lenne.

AC 425. Jelenleg ismeretlen a világ számára az, hogy a “réz” jelenti a természetes jót, és hogy minden fémnek, melyet az Írásban említenek, megvan a maga külön jelentése a belső értelemben – ahogy az “arany” a mennyei jó; az “ezüst” a lelki igazság; a “réz” a természetes jóság; a “vas” a természetes igazság; és így tovább a többi fémeknél is, ugyanígy a “fa” és a “kő” is. Ilyen dolgokat jelentettek az “arany”, az “ezüst”, a “réz” és a “fa”, melyeket a bárkánál, a szentélynél és a templomnál használtak, és melyekről az Úr isteni könyörületességéből itt beszélhettünk. Ilyen jelentésük volt a prófétáknál is, Ésaiásnál:

_És szopod a népek tejét, és a királyok emlőjét szopod. Réz helyett aranyat hozok, vas helyett ezüstöt hozok, és a fák helyett rezet, és a kövek helyett vasat, és teszem fejedelmeiddé a békességet, és előljáróiddá az igazságot._ (Ésaiás 60:16, 17)

Ahol az Úr eljövetelével, királyságával és a mennyei egyházzal foglalkoznak. A “réz helyett arany” jelenti a természeti jó helyett a mennyei jót; “vas helyett ezüst” jelenti a természeti igazság helyett a lelki igazságot; “fa helyett réz” jelenti a testi jó helyett a természeti jót; “kő helyett vas” jelenti az érzéki igazság helyett a természeti igazságot. Ezékielnél:

_“Jáván, Tubál és Mések, ezek a te kalmáraid; rabszolgákat és rézedényeket adtak cserébe árúidért.”_ (Ezékiel 27:13)

Tírusról beszélnek, aki azokat jelenti, akik lelki és mennyei dolgokban gazdagok; a “rézedények” a természeti jók. Mózesnél:

_“Oly földre, a melynek kövei vas, és a melynek hegyeiből rezet vághatsz!”_ (Mózes V. könyve 8:9)

Ahol szintén a “kő” jelenti az érzéki igazságot; a “vas” a természeti, vagyis ésszerű igazságot; a “réz” a természeti jót. Ezékiel négy élő teremtményt, vagy kerubot látott, kiknek lába úgy szikráztak, mint a simított réz színe (Ezékiel 1:7), ahol a “réz” megint a természeti jót jelenti, az ember “lába” pedig azt jelképezi, ami természeti. Így jelentkeztek Dánielnél is:

_Egy férfiú, gyolcsba öltözve, és dereka ufázi aranynyal övezve. És teste olyan mint a társiskő, karjai és lábatája mint az izzó ércznek színe_ (Dániel 10:5, 6)

Az, hogy a “rézkígyó” (Mózes IV. könyve 21:9) képviselte az Úr érzéki és természeti jóságát, a fentiekből látható.

AC 426. Arról, hogy a “vas” jelenti a természeti igazat, további bizonyságot szerezhetünk abból, amit Ezékiel mond Tírusról:

_Tarsis volt a te kereskedőtársad, sok különféle gazdagsága miatt: ezüstöt, vasat, ónt és ólmot adtak ők árúidért. Vedán és Jáván Uzálból adtak árúidért: kovácsolt vasat, kásiát és jó illatú nádat, ezeket csereárúidért_. (Ezékiel 27:12, 19)

Mind ezekből, mind pedig az előzőleg és a vonatkozó fejezetekben elmondott szavakból teljesen nyilvánvaló mit jelent a mennyei és lelki gazdagság; és minden egyes kifejezés, még az említett nevek is, külön jelentéssel bírnak, mivel az Úr Igéje lelki, és nem szó szerinti.

\[2\] Jeremiásnál:

_“Vajjon eltöri-é a vas az északi vasat és rezet?  Vagyonodat és kincseidet rablónak adom, nem pénzért, hanem a te mindenféle vétkedért”_ (Jeremiás 15:12, 13)

Ahol a “vas” és “réz” jelenti a természeti igazságot és jót; ami “északról” jön jelenti az érzékit és természetit; a természeti a lelkihez és mennyeihez viszonyítva olyan, mint a mély sötétség (azaz “észak”) viszonyítva a világossághoz, vagy “délhez”; vagy mint az árnyék, amit itt is Czilla jelent, aki “anya”. A “vagyon” és “kincs” a mennyei és lelki gazdaság, ez szintén teljesen nyilvánvaló.

\[3\] Újra Ézekielnél:

_“És végy magadnak egy vasserpenyőt, és állasd fel azt vasfal gyanánt te közted és a város között, és irányozd tekintetedet erősen reá, és legyen ostrom alatt, és te ostromold.”_ (Ézekiel 4:3)

Ahol szintén nyilvánvaló, hogy a “vas” jelenti az igazságot. Az erő az igazságnak tulajdonítható, mert annak nem lehet ellenállni, és ezért mondják a vasról, mely az igazságot, vagy a hit igazságát jelenti, hogy “darabokra zúz” és “összezúz” Dánielnél (2:34, 40), és Jánosnál:

_És a ki győz, annak hatalmat adok a pogányokon; És uralkodik rajtuk vasvesszővel, mint a fazekas edényei széttöretnek_ (Jelenések könyve 2:26, 27)

Ismét:

_“És szűle fiú-magzatot, a ki vasvesszővel legeltet minden nemzetet”_ (Jelenések könyve 12:5)

\[4\] Hogy a “vasvessző” az Úr Igéjének igazsága, megmagyarázzák Jánosnál:

&nbsp;_És látám, hogy az ég megnyílt, és ímé vala egy fehér ló, és a ki azon ül vala, hivatik vala Hívnek és Igaznak, és igazságosan ítél és hadakozik; És vérrel hintett ruhába vala öltöztetve és a neve Isten ígéjének neveztetik. És az ő szájából éles kard jő vala ki, hogy azzal verje a pogányokat; és ő fogja azokat legeltetni vasvesszővel_ (Jelenések könyve 19:11, 13, 15)

AC 427. 23. vers. _Akkor monda Lámekh az ő feleségeinek: Oh Háda és Czilla, hallgassatok szómra, Lámekh feleségei, halljátok beszédem: embert öltem, mert megsebzett; ifjat öltem, mert megütött._ “Lámekh” jelenti az ürességet, mint előzőleg is; “mond az ő feleségeinek: Oh Háda és Czilla, hallgassatok szómra” jelenti a hitvallást, melyet csak ott tehetnek, ahol egyház létezik, amit a “feleségek” jelentenek, ahogy ezt már előzőleg mondtuk. “Embert öltem” jelenti, hogy a hite már kihunyt, az “ember” jelenti a hitet; “megsebzett” jelenti, hogy az emberszeretet is kihunyt. Az “öl” és “megsebez” jelenti, hogy nincs többé igazság; az “öl”, hogy a hit elpusztult; a “sért”, hogy az emberszeretet kihalt.

AC 428. Ebből és a következő versből teljesen nyilvánvaló, hogy “Lámekh” jelenti az ürességet; mivel azt mondja “megölt egy embert” és “egy ifjút” és hogy hétszeres a bosszú Kainért, és “hetvenhétszeres” Lámekhért.

AC 429. Az, hogy az “ember” jelenti a hitet, nyilvánvaló ennek a fejezetnek 1. verséből, melyben Éva azt mondta, mikor Kaint szülte “nyertem férfiat az Úrtól”; ez alatt a hit tanát értették és “Úrtól való férfiúnak” nevezték. Az is nyilvánvaló abból, amit az előzőekben megmutattunk az emberre, vagy férfiúra vonatkozólag, hogy ő jelenti a megértést, ami a hitből származik. Hogy az emberszeretet, amit itt “ifjúnak”, vagy “gyermeknek” hívtak, eltűnt, abból következik, hogy aki tagadja és megöli a hitet, az ugyanakkor tagadja és megöli az emberszeretet is, mely a hitből születik.

AC 430. Az “ifjú”, vagy “gyermek” az Igében az ártatlanságot és az emberszeretetet is jelenti, mivel igazi ártatlanság nem létezhet emberszeretet nélkül, sem igaz emberszeretet ártatlanság nélkül. Három foka van az ártatlanságnak, amelyet az Ige megkülönböztet a “csecsemő”, a “kis gyermek” és a “gyermek” kifejezésekkel; és mivel nincs igaz ártatlanság igaz szeretet és emberszeretet nélkül, ezért jelenti a “csecsemő”,a “kis gyermek” és a “gyermek” a szeretet három fokát: vagyis a gyöngéd szeretetet, amit a csecsemő érez az anyja, vagy dajkája iránt; a szeretet, amit a kis gyermek érez a szülei iránt; és az emberszeretet, mely hasonló ahhoz, mint amit a gyermek érez a tanítója iránt. Azt mondják Ésaiásnál:

_“És lakozik a farkas a báránynyal, és a párducz a kecskefiúval fekszik, a borjú és az oroszlán-kölyök és a kövér barom együtt lesznek, és egy kis gyermek őrzi azokat”_ (Ésaiás 11:6)

Itt a “bárány”, a “kecskefiú” és a “borjú” jelenti az ártatlanság és szeretet három fokát; a “farkas”, a “párduc” és az “oroszlán-kölyök” ezek ellenkezőjét; a “kis gyermek” az emberszeretet. Jeremiásnál:

_“Miért szereztek nagy veszedelmet a ti lelketek ellen, hogy kipusztítsatok közületek férfit és asszonyt, gyermeket és csecsemőt Júda kebeléből, hogy magatoknak még csak maradékot se hagyjatok”_ (Jeremiás 44:7)

A “férfi és asszony” jelenti a megértés és akarat, vagy igazság és jóság dolgait; a “gyermek és csecsemő” a szeretet első fokát. Az, hogy a “csecsemő” és a “kis gyermek” jelenti az ártatlanságot és emberszeretetet, teljesen nyilvánvaló az Úr szavaiból Lukácsnál:

_Vivének pedig hozzá kis gyermekeket is, hogy illesse azokat; Jézus magához híván őket, monda: Engedjétek, hogy a kis gyermekek én hozzám jőjjenek, és ne tiltsátok el őket; mert ilyeneké az Istennek országa. Bizony mondom néktek: A ki nem úgy fogadja az Isten országát, mint gyermek, semmiképen nem megy be abba_ (Lukács 18:15, 17)

Magát az Urat hívják “kis gyermeknek”, vagy “gyermeknek” (Ésaiás 9:6), mert Ő maga az ártatlanság és szeretet, és ugyanabban a passzusban csodálatosnak, tanácsosnak, erős Istennek, örökkévalóság atyjának, békesség fejedelmének hívják.

AC 431. Az, hogy az “öl” és “megsebez” jelenti itt, hogy nincs igazság többé, az ”öl” jelenti, hogy a hit már kihunyt, és a “megsebzett” jelenti, hogy az emberszeretet is eltűnt, nyilvánvaló abból a tényből, hogy az “öl” szót az emberre mondják, a “megsebez” szót pedig az “ifjúra”. A hit kihunyását és az emberszeretet hiányát ugyanezen kifejezésekkel írják le Ésaiásnál:

_“Tetőtől talpig nincs e testben épség, csupa seb és dagadás és kelevény, a melyeket ki sem nyomtak, be sem kötöztek, olajjal sem lágyítottak”_ (Ésaiás 1:6)

Ebben a passzusban a “seb” kifejezést használják a kihunyt hitre, “dagadás” az elpusztított emberszeretet, a “kelevény” pedig mindkettő.

AC 432. 24. vers. _Ha hétszeres a bosszú Kainért, hetvenhétszeres az Lámekhért._ Ezek a szavak jelentik, hogy a hitet megsemmisítették, amit Kain jelent, erőszakot követtek el, ez szentségtörés volt. Ugyanakkor az emberszeretetet is megsemmisítették, mely a hiten keresztül születne meg, ez még nagyobb szentségtörés volt, ezért volt a megbélyegzés “hetvenhétszeres” megbosszulás.

AC 433. Az, hogy Kaint “hétszer bosszulják meg” jelenti a szentségtörést, mert erőszakot követtek el az elkülönült hit ellen, amelyet Kain jelent, már a 15. versben megmutattuk. A “hetvenhétszeres bosszú” jelentése egy jóval nagyobb szentségtörés, melynek következménye elkárhozás, nyilvánvaló a “hetvenhét” jelentéséből. Az, hogy a “hetes” szám szent, abból a tényből ered, hogy a “hetedik nap” jelenti a mennyei embert, a mennyei egyházat, a mennyei királyságot és legvégső értelmében magát az Urat. Mivel a “hetes” szám, bárhol is forduljon elő az Igében, mindazt jelent, ami szent, vagy megszentelt; és a szentség, a megszenteltség és a velük kapcsolatos dolgok az, amivel fogalakozunk. Ebből jön a “hetvenes” szám jelentése, amely hét korszakból áll; egy korszak az Igében tíz év. Amikor valamiről hangsúlyozták azt, hogy a legszentebb, vagy megszentelt, azt mondták “hetvenhétszeres”. Mikor az Úr azt mondta, hogy az embernek meg kell bocsátania embertársának nemcsak hétszer, de hetvenhétszer (Máté 18:22), ezalatt azt értette, hogy annyiszor kell megbocsátania, ahányszor vétkezett, a megbocsátásnak végtelennek, vagy örökkévalónak kell lennie, amely szent. Itt a Lámekhet “hetvenhétszer bosszulják meg” jelenti a kárhozatot a megszentelt ellen elkövetett erőszak miatt.

AC 434. 25. vers. _Ádám pedig ismét ismeré az ő feleségét, és az szűle néki fiat, és nevezé annak nevét Séthnek: mert adott úgymond, énnékem az Isten más magot Ábel helyett, kit megöle Kain._ A “férfiú” és “feleség” itt egy új egyházat jelent, melyet előzőleg Háda és Czilla jelképezett; a “fia”, kinek neve Séth volt egy új hitet jelent, mely által az emberszeretet megszerezhető. “Adott az Isten más magot Ábel helyett, kit megöle Kain” jelenti, hogy az emberszeretetet, melyet Kain elkülönített és megsemmisített, az Úr megadta ennek az új egyháznak.

AC 435. Az, hogy a “férfiú” és a “feleség” itt egy új egyházat jelent, melyet előzőleg Háda és Czilla jelenített meg, senki sem tudhatja meg vagy következtethet rá a betű szerinti tartalomból, mert előzőleg a “férj és feleség” a Legősibb Egyházat és annak utódait jelentette. De teljesen nyilvánvaló a belső értelemből, valamint a tényből, hogy közvetlenül ezután a következő fejezetben (Genezis 5:1-4), a férjet és feleséget, és nemzett fiúkat, Séthet újra említik, de teljesen más szavakkal, és ebben az esetben a Legősibb Egyház első utódját jelentik. Ha semmi mást nem jelentene a következő passzusban, nem lenne értelme ugyanarról a dologról beszélni itt is: ugyanúgy, ahogy az első fejezetben az embernek, a föld gyümölcseinek és az állatoknak a megteremtésével foglalkoztunk, aztán a második fejezetben újra, azért, mert az első fejezetben a lelki ember, a második fejezetben pedig a mennyei ember megteremtése volt a téma. Bármikor megismétlődik egy és ugyanazon személy, vagy tárgy említése, annak jelentése mindig más, de hogy mi, az csak a belső értelemből tudható meg. Itt maga a kapcsolat igazolja az adott jelentést és további szempont az, hogy az ember és feleség általános értelemben jelentik a kérdéses eredeti egyházat.

AC 436. Az, hogy a “fia”, akit Séthnek hívott, egy új egyházat jelent, mely által az emberszeretet visszatért, nyilvánvaló az előzőleg mondottakból, valamint Kainnal való rokonságából, akit “megbélyegzett az Úr, hogy senki meg ne ölje”. A tárgy, ahogy sorban jön, a következő: A hit elkülönült a szeretettől, amit ”Kain” jelképez; az emberszeretetet “Ábel”; és azt, hogy a hit az elkülönült voltában megsemmisítette az emberszeretetet, az jelenti, hogy Kain megölte Ábelt. A hit megóvását annak érdekében, hogy az Úr az emberszeretetet elültethesse, jelenti az, hogy az Úr megbélyegezte Kaint, hogy őt senki meg ne ölje. Ezek után a szeretet szentségét és az ebből eredő jóságot adta az Úr a hiten keresztül, amit Jábál jelent, akit Háda szült; a hit lelki dolgait, amit adott, fivére, Jubal jelenti. Az ezekből származó természeti jót és igazságot Tubálkain jelenti, akit Czilla szült. A Genezis 4. részének ezen két egymást követő verséből levonhatjuk a következtetést és összegezést mindezen dolgokról és hatásukról, vagyis hogy a “férj és feleség” jelenti az új egyházat, amelyet azelőtt Hádának és Czillának hívtak, és “Séth” jelenti a hitet, melyen keresztül az emberszeretetet visszaállították. Ebben a versben, amelyik most következik, Énosh jelenti az emberszeretetet, mely a hiten keresztül épült be.

AC 437. Itt Séth egy új hitet jelent, mely az emberszereteten keresztül jön, ezt magyarázza meg a neve, melyet azért adtak neki, mert az Úr “másik magot adott Kain helyet, aki megölé Ábelt”. Az Úr “másik magot adott” jelenti azt, hogy az Úr másik hitet adott; a “másik mag” az olyan hit, mely az emberszereteten keresztül jön. A “mag” jelenti a hitet, ahogy azt az előzőekből láthatjuk (255. fejezet)

AC 438. 26. vers. _Séthnek is született fia, és nevezé annak nevét Énósnak. Akkor kezdték segítségül hívni az Úrnak nevét._ Ahogy az előbb mondtuk, Séth jelenti a hitet, mely az emberszereteten keresztül jön; a “fia”, kinek neve “Énós” volt, mely egy olyan egyházat jelent, mely az emberszeretetre, mint a hit alapjára épül; “kezdték segítségül hívni az Úrnak nevét” jelenti ezen egyház istentiszteletét emberszeretetből.

AC 439. “Séth” jelent egy új hitet, mely az emberszereteten keresztül jön, amit már az előbbi versben megmutattuk. A “fia”, kinek neve “Énós” volt, mely egy olyan egyházat jelképez, mely az emberszeretetre, mint a hit alapjára épül, nyilvánvaló abból, amit már elmondtunk, valamint abból, hogy “Énósnak” hívták, ami “embert” is jelent. Nem mennyei embert, csak emberi lelki embert, aki itt “Énósnak” hívnak. Ugyanez nyilvánvaló a rögtön utána következő szavakból is: -“Akkor kezdték segítségül hívni az Úrnak nevét.”

AC 440. Az, hogy az idézett szavak az emberszereteten alapuló egyház tiszteletét jelentik, nyilvánvaló abból a tényből, hogy “hívták az Úr nevét”. Ez megszokott és bevett formája minden beszédnek, melyekkel az Urat szokták tisztelni. És hogy ez az emberszereteten alapuló tisztelet, nyilvánvaló abból a tényből, hogy itt “Urat” említettek, holott az előző versben “Istennek” nevezték, valamint abból a tényből is, hogy az Urat másként nem lehet imádni, csak emberszeretetből. Mivel az igaz istentisztelet nem eredhet olyan hitből, mely nem az emberszereteten alapul, mert az csupán az ajkon és nem szívben létezik. “Hívták az Úr nevét”, hogy ez megszokott és bevett formája minden beszédnek, melyekkel az Urat tisztelik, kitűnik az Igéből; azt mondták Ábrahámról, hogy “ott oltárt építe az Úrnak, és segítségűl hívá az Úr nevét” (Genezis 12:8; 13:4); és megint, hogy “tamariskusfákat ültete Beérsebában, és segítségűl hívá ott az örökkévaló Úr Istennek nevét” (Genezis 21:33). Ez a kifejezés magában foglal minden istentiszteletet, Ésaiásnál ez nyilvánvaló:

_“És még sem engem hívtál segítségül Jákób, hanem megfáradtál én bennem Izráel!  Nem adtad nékem égőáldozatul bárányaidat, és áldozataiddal nem dicsőítettél engem; nem terheltelek ételáldozattal, és tömjénnel nem fárasztottalak.”_ (Ésaiás 43:22, 23)

Mely fejezetben összefoglalást adnak az összes képviselt vallásról.

AC 441. Az, hogy Úr megszólításába most nem kezdünk bele, kielégítően nyilvánvaló mindabból, amit előzőleg mondtunk a Legősibb Egyházzal kapcsolatban, mely bárki másnál jobban csodálta és imádta az Urat; valamint abból, hogy “Ábel is vive az ő juhainak első fajzásából”. Így ebben a fejezetben a “hívták az Úr nevét”semmi mást nem jelent, mint az új egyház istentiszteletét, miután az előző egyházat megsemmisítették azok, akiket “Kainnak” és “Lámekhnek” hívnak.

AC 442. A fentebb elmagyarázott fejezet tartalmából nyilvánvaló, hogy az ősi időkben sok tan és eretnekség különült el az egyháztól, mindegyiknek megvolt a maga neve, mely megkülönböztette a tanokat és eretnekségeket, és jóval mélyebben gyökereztek gondolataikban, mint napjainkban, mert olyan volt az emberi gondolkodás abban az időben.

NÉHÁNY PÉLDA A SZELLEMEKKEL VALÓ TAPASZTALATBÓL, HOGY MIT GOLDOLTAK A TESTI ÉLETÜK ALATT A LELKEKRŐL ÉS SZELLEMEKRŐL

AC 443. A másik életben megadatott tisztán észlelni azt, hogy mi volt a véleményük a lélekről, a szellemről és a halál utáni életről az embereknek, amikor még testükben éltek. Amikor olyan állapotban tartották őket, mintha a testükben volnának, ugyanúgy gondolkodtak, és gondolataikat olyan egyértelműen közölték, mintha hangosan beszélnének. Egy személy esetében, nem sokkal elhalálozása után, azt észleltem, (amit maga is beismert), hogy valójában hitt a szellem létezésében, de úgy képzelte, hogy az bizonyára a halál után, az élet egy ismeretlen fajtáját éli, mert ha a testi élet véget ér, semmi más nem marad, csak valamilyen mélység és ismeretlenség. Úgy tekintette az életet, mint testben élni, ezért a szellemre úgy gondolt, mint valami fantomra. Meggyőzte magát erről az elképzelésről, látván, hogy az állatok is élnek, mint az emberek. Most csodálkozott, hogy a szellemek és az angyalok a legnagyobb világosságban, és legnagyobb értelemben, bölcsességben és boldogságban élnek, észlelésük olyan kitűnő, hogy alig lehet leírni. Következésképpen életük is, messze lévén a homályostól, tökéletesen világos és tiszta.

AC 444. Társalogtam egy olyan személlyel, aki, míg ezen a világon élt, azt hitte, hogy a szellemnek nincs kiterjedése, és ezen a földön nem megengedett az olyan szó, ami kiterjedésre utal. Megkérdeztem őt, hogy most mit gondol magáról, látván azt, hogy ő most egy lélek, vagy szellem, és lát, hall, szagol, kitűnő tapintással bír, kívánságai, gondolatai vannak, annyira, hogy pontosan úgy érezte, mintha a testében lenne. Abban az állapotban tartották, amelyet a világon gondolt, és azt mondta, hogy a szellem egy gondolat. Megengedték nekem, hogy megkérdezzem: a világon élvén vajon nem volt-e abban biztos, hogy létezik-e nem testi látás a szem, vagy valami érzékszerv nélkül? És akkor hogyan lehet belső látás, vagy gondolat? Nem kell lennie valami szerves alkotórészének, amire gondolunk? Aztán elismerte, hogy testi életében olyan téveszmében élt, hogy a szellem csupán egy gondolat, megfosztva minden érzékszervtől és alaktól. Hozzátettem, ha a lélek, vagy szellem csupán egy gondolat, az embernek nem lenne szüksége ilyen nagy agyra, látván, hogy a teljes agy a belső érzékek szerve. Ha nem így lenne, a koponya üres lehetne, és a gondolat még úgy működne benne, mint a lélekben. Egyedül ezt figyelembe véve, ugyanúgy, mint az izmokra ható lélek működését, mely a mozdulatok olyan sok változatát adja, azt mondtam, hogy őt meg lehetne győzni arról, hogy a szellem szervi, vagyis szerves anyag, aminek következtében elismerte tévedését és csodálkozott azon, hogy lehetett ilyen bolond.

AC 445. Azt a továbbiakban megjegyezték, hogy a tanultak nem mást hisznek, mint hogy a halál után élő lélek, vagyis a szellem, egy elvonatkoztatott gondolat. Ez erős kifejezése annak a vonakodásnak, hogy bármilyen meghatározást elismerjenek, ami a kiterjedésre és a kiterjedéshez tartozó dolgokra vonatkozik, mert a gondolatnak, elvonatkoztatva a tárgytól, nincs kiterjedése. Ezért kiterjedés nélküli tárgyakat az emberek körülhatárolják, és kiterjedést adnak nekik, annak érdekében, hogy azokat megértsék. Ez nagyon világosan mutatja, hogy a tanultaknak nincs más felfogása a lélekről és szellemről, mint hogy az csupán gondolat és nem tudnak mást hinni, csak azt, hogy az megsemmisül, ha meghalnak.

AC 446. Társalogtam szellemekkel arról az általános véleményről, mely napjainkban az emberek között uralkodik, hogy a szellem létezésének nem adnak hitelt, mert nem látják azt a szemükkel, nem értik meg az ismeretanyaguk (scientias) alapján. Így nem csak azt tagadják, hogy a szellemnek van alakja, de annak az anyagát is, vitatkozván arról mi az anyag. Ahogy tagadják a szellem alakját, és vitatkoznak anyagáról is, úgy tagadják, hogy a szellem jelen van egy adott helyen, következésképpen az emberi testben sem. Még a legegyszerűbb ember is tudhatná, hogy lelke, vagy szelleme a testén belül van. Amikor ezen dolgokat elmondtam, a szellemek, akik között néhány egyszerű lélek is volt, csodálkoztak, hogy napjainkban az emberek milyen bolondok. Amikor hallották azokat a szavakat, melyekről vitáznak, mint például “részek, részek nélkül” és más ilyen meghatározásokat, esztelennek, képtelennek, és nevetségesnek nevezték őket, melyeknek nem szabadna eszükbe jutni, mert azok elzárják az értelemhez vezető utat.

AC 447. Egy bizonyos újonc szellem, hallván a szellemekről beszélni engem, megkérdezte “Mi a szellem?”, feltételezve magáról, hogy ember. Mikor elmeséltem neki, hogy minden emberben van egy szellem, az életét tekintve az ember egy szellem. A test csupán arra való, hogy egy ember a földön élhessen, a hús és a csont, vagyis a test nem él, vagy gondolkodik. Láttam, hogy zavarban van, ezért megkérdeztem, hogy hallott-e már a lélekről. – Mi a lélek? – válaszolta – én nem tudom mi az. Megengedték nekem, hogy elmeséljem neki, hogy ő maga most egy lélek, vagy szellem, amit tudhatna abból a tényből, hogy a fejem fölött van, és nem a földön áll. Mikor megkérdeztem, hogy ezt vajon felfogta-e, megrémülve elrepült, azt kiabálva: “Szellem vagyok! Szellem vagyok!”. Egy bizonyos zsidó azt feltételezte, hogy teljes egészében a testében él, olyannyira, hogy alig lehetett meggyőzni az ellenkezőjéről. Mikor megmutatták neki, hogy ő egy szellem, még mindig kitartóan mondta, hogy ő egy ember, mert lát és hall. Ilyenek azok, akik a testüknek szentelték magukat a világi életükben. Eme példákhoz még nagyon sokat hozzá lehetne tenni, de ezeket csupán azért említettük, hogy igazoljuk azt a tényt, hogy az emberben lévő szellem hozza létre az érzést, nem pedig a test.

AC 448. Sok olyannak társalogtam, akiket ebből az életből ismertem (hosszú ideig tettem ezt – hónapokig, évekig) olyan tiszta hangon, bár ez belső hang volt, mint barátaimmal ezen a földön. Beszélgetésünk témája gyakran az ember halál utáni állapota volt, és csodálkoztak, hogy a testi élet folyamán senki sem tudja, vagy hiszi el, hogy így él, mikor a testi életnek vége van. Még azután is van folytatása az életnek, és ez a folytatás olyan, mintha az ember egy homályos életből egy világosba lépne át, azok pedig, akik hisznek az Úrban, egyre és egyre világosabb életbe lépnek. Azt kívánták tőlem, hogy meséljem el barátaiknak, hogy élnek, írjam meg és meséljem el milyen az állapotuk, ahogy elmeséltem sok dolgot nekik az itteni barátaikról. Azt válaszoltam, ha ilyen dolgokat elmesélnék a barátaiknak, vagy írnék nekik róluk, nem hinnék el, káprázatnak neveznék, vagy gúnyolódnának rajta és jeleket, vagy csodákat kérnének, mielőtt hinnének benne. Csupán nevetség tárgyának tenném ki magam. Azt, hogy ezek a dolgok igazak, talán csak néhányan hinnék el. Szívük mélyén az emberek tagadják a szellemek létezését, és még azok is, akik nem tagadják, kelletlenül hallják, hogy valaki a szellemekkel beszélhet. Az ősi időkben a szellemekkel kapcsolatos hit nem ilyen volt, de ilyen most, mikor őrült okoskodással az emberek megpróbálják kitalálni, hogy mi a szellem, meghatározásaik, feltételezéseik megfosztják őket az összes értelemtől, mi több, még tanultabbak akarnak lenni.

GENEZIS 5. fejezet

A MENNYRE ÉS MENNYEI ÖRÖMRE VONATKOZÓLAG

AC 449. Senki számára sem ismert a menny és a mennyei öröm természete. Azok, akik gondolkoztak ezen, kialakítottak egy olyan általános és otromba elképzelést, hogy azt alig lehet egyáltalán bármilyen elképzelésnek számítani. Hogy mi az elképzelés, amit kialakítottak a témáról, a szellemektől tudhattam meg a legpontosabban, akik most léptek át a földi életből a másik életbe. Amikor magukra hagyták őket, mintha a földön élnének, ugyanúgy gondolkodtak, mint azelőtt. Néhány példával szolgálok.

AC 450. Néhányuknak, akiknek úgy tűnt, hogy földi tartózkodásuk alatt kiváltképpen felvilágosultak voltak az Igével kapcsolatban, hamis elképzelésük volt a mennyről. Azt feltételezték, hogy akkor vannak a mennyben, ha magasan vannak, és azt képzelték, hogy ebből a helyzetből irányíthatják az összes lenti dolgot, öndicsőítők voltak és kiemelkedők a többiek közül. Mivel ilyen elképzeléssel bírtak, annak érdekében, hogy megmutassák nekik, hogy tévednek, a magasba vitték őket, és megengedték nekik, hogy bizonyos mértékig irányítsák az alattuk lévő dolgokat. Szégyenkezve felismerték, hogy ez a fantáziájuk mennyországa, a menny nem a magasságokban van, hanem bárhol, ahol valaki szeretetben és emberszeretetben, vagy az Úr királyságában él. Ott sincs menny, ahol előbbre valónak tekintik magukat, vagy nagyobbak akarnak lenni másoknál, mert ott csak pokol van.

AC 451. Egy bizonyos szellem, akinek földi életében hatalma volt, a másik életben is megtartotta kívánságát a parancsosztásra. Elmondták neki, hogy most másik királyságban van, mely örök. Uralkodása a földön véget ért. Ahol most van, senki mást nem tartanak nagyra, csak aki a jósággal és igazsággal, az Úr könyörületességével áll kapcsolatban, melyben ő is részesül. Továbbá, hogy a földi királyságban mindenkit a gazdagsága és az uralkodói kegy alapján ítéltek meg, itt azonban a jóság és igazság a gazdagság, az Úr könyörületessége az uralkodói kegy. Ha mégis parancsolgatni kíván, lázadó, tudván, hogy most más királyságban van. Ezt hallva elszégyellte magát.

AC 452. Társalogtam szellemekkel, akik azt feltételezték, hogy a menny és mennyei öröm a legnagyobbnak lenni. Elmondták nekik, hogy a mennyben legnagyobb az, aki a legkisebb, mert az, hogy a legkisebb lehet, adja a legnagyobb boldogságot, tehát ő a legnagyobb. Mi az, legnagyobbnak lenni, ha nem a legboldogabbnak lenni? Az, hogy az erősnek törekszik lenni az erős, gazdagnak lenni a gazdag. Azt is elmondták nekik, hogy a mennyben nem kívánnak legkisebbnek lenni, azért, hogy a legnagyobbak legyenek. A mennyben szívből kívánunk jobbat a többieknek, mint magunknak, szolgálatára szeretnénk lenni a másiknak, hogy annak boldogságát elősegítsük, mindezt nem irigységből, hanem szeretetből tesszük.

AC 453. Néhányuknak szórakoztatóan otromba elképzelésük volt a mennyről, azt feltételezték, hogy az csupán egy bebocsátás, valójában egy szoba, ahová egy ajtón keresztül lehet bejutni, melyet kinyitnak, és egy ajtónálló bocsátja be őket.

AC 454. Néhányan azt képzelik, hogy a mennyben könnyű élet létezik, ahol mások szolgálják ki őket. Elmondták nekik, hogy nem lehet a pihenés a boldogság eszköze, mivel mindenki azt kívánja, hogy a többiek boldogok legyenek, fölérendelve saját boldogságuknak. Mikor mindenki csak kívánja, akkor senki sem lesz boldog. Az ilyen fajta élet nem lehet tevékeny élet, csak lusta, melyben a tétlenség csak nőne, és mégis megtudhatnák, hogy csak a tevékeny életben van boldogság. Az angyali élet hasznos, és az emberszeretet jóságát tartalmazza. Az angyalok nem ismernek nagyobb boldogságot, mint azon szellemek tanítását és okítását, akik a földről érkeznek; szolgálatára lenni az embereknek, ellenőrizni a gonosz szellemeket, hogy a megfelelő határt ne lépjék át és ösztönözni az embereket a jóra. Felemelni őket a halálból az örök életbe, és aztán a lelkeket, ha lehetséges, bevezetni a mennybe. Mindezekből több boldogságot merítenek, mint ami leírható. Így ők az Úr képmásai, jobban szeretik felebarátiakat, mint önmagukat, ezért menny a menny. Az angyali boldogság a hasznosságban van, a hasznosságból ered és a hasznosság szerint él, vagyis a szeretet és emberszeretet jósága szerint. Amikor meghallották ezen dolgokat azok, akiknek az elképzelése az, hogy a mennyei öröm a könnyű élet, csupán lélegzés az örök boldogságban, megadatott nekik a megértés, hogy elszégyelljék magukat, és hogy megtudják, milyen az élet valójában, ami igen szomorú, és ami lerombolja az összes örömöt, és rövid idő multán undorodnának és émelyegnének tőle.

AC 455. Valakinek, aki ezen a világon a legtöbbet tanulta az Igét, olyan elképzelése volt a mennyei örömről, hogy az dicsőséges fény, mint mikor a napsugarak arany árnyalatban jelennek meg, így ő is könnyű életet feltételezett. Annak érdekében, hogy tévedéséről megbizonyosodjon, ilyen fényt biztosítottak neki, és a fény közepén lévén, élvezte, hogy a mennyben van, ahogy mondta. De nem tudott sokáig benne maradni, fokozatosan fárasztotta őt, és egyáltalán nem élvezte.

AC 456. Közülük a legjobban okítottak mind azt mondták, hogy a mennyei öröm az Úrhoz való imádságban és dicsőítésében van, lévén az élet megfosztva az emberszeretet jóságától, és ez a tevékeny élet. Elmondták nekik, hogy az Úrhoz való imádkozás és ünneplés nem olyan tevékeny élet, mint amit jelent, csak ennek az életnek egy hatása. Az Úrnak nincs szüksége imádságra, csak akaratra, hogy ők az emberszeretet jóságában cselekedjenek, és eszerint fognak boldogságot kapni az Úrtól. De még a legjobban kiokított személyek sem tudták kialakítani az öröm képzetét, csak annak szolgálatát az emberszeretet jóságának jegyében. Az angyalok kijelentették, hogy az ilyen fajta élet a legszabadabb, amely határtalan boldogsággal párosul.

AC 457. Majdnem mindenki, aki erről a világról a másik életbe lép azt feltételezi, hogy a pokol és a menny is ugyanaz mindenki számára. Mindkettő végtelen, különböző és változatos, sem a mennyben, sem a pokolban, egyetlen személy sem pontosan ugyanolyan, mint a másik, mint ahogy egy ember, szellem, vagy angyal sem ugyanolyan mint a másik. Amikor csupán gondoltam arra, hogy ketten egyformák, vagy azonosak lehetnek, a szellemek világának és az angyali mennyeknek lakói elborzadtak. Azt mondták, hogy mindenki az alkotórészek összhangjából alakul ki, amilyen az összhang, olyan az illető. Semmi sem lehet teljesen tökéletes, csak akkor, ha azt az alkotórészek összhangja eredményezi. A mennyben minden társadalom azonos, így válik az összes társadalom eggyé, vagyis az általános mennyé egyedül az Úr által, a szereteten keresztül. Egy bizonyos angyal csak a legáltalánosabbakat sorolta elő a szellemek örömeinek nemzetségéből, vagyis az első mennyből, ez körülbelül négyszázhetvennyolc volt. Ebből elképzelhetjük milyen számtalanok lehetnek a legkevésbé általános nemzetségek, és a fajok minden nemzetségben. Ha ebben a mennyben ilyen sok van, milyen korlátlan lehet a boldogság nemzetsége az angyali lelkek mennyországában, és még több az angyalok mennyországában.

AC 458. A gonosz szellemek néha azt feltételezik, hogy más menny is lehet az Úrén kívül. Megengedték nekik, hogy keressék, ahol csak tudják, de megdöbbenésükre soha nem találtak másik mennyet. A gonosz szellemek esztelenségeket követtek el, mind az Úr iránti gyűlöletük miatt, mind a belső szenvedésük miatt, így lettek ilyen képzelgéseik.

AC 459. Három menny van: az első a jó szellemek lakhelye; a második az angyali szellemeké; a harmadik az angyaloké. A szellemeket, angyali szellemeket és angyalokat megkülönböztetik mennyeire és lelkire. Mennyeiek azok, akik a szereteten keresztül kaptak hitet az Úrtól, mint a Legősibb Egyház emberei, akikkel már foglalkoztunk. A lelkiek azok, akik a hit tudásán kaptak emberszeretetet az Úrtól, és aszerint cselekszenek, amit kaptak. Ennek a témának folytatása a fejezet végén következik.

GENEZIS 5:1-32

_. 1.Ez az Ádám nemzetségének könyve. A mely napon teremté Isten az embert, Isten hasonlatosságára teremté azt.  
  2. Férfiúvá és asszonynyá teremté őket, és megáldá őket és nevezé az ő nevöket Ádámnak, a mely napon teremtetének.  
  3. Élt vala pedig Ádám száz harmincz esztendőt, és nemze fiat az ő képére és hasonlatosságára és nevezé annak nevét Séthnek.  
  4. És telének Ádám napjai, minekutánna Séthet nemzette, nyolczszáz esztendőre, és nemze fiakat és leányokat.  
  5. És lőn Ádám egész életének ideje kilenczszáz harmincz esztendő; és meghala.  
  6. Éle pedig Séth száz öt esztendőt, és nemzé Énóst.  
  7. És éle Séth, minekutánna Énóst nemzette, nyolczszáz hét esztendeig; és nemze fiakat és leányokat.  
  8. És lőn Séth egész életének ideje kilenczszáz tizenkét esztendő; és meghala.  
  9. Éle pedig Énós kilenczven esztendőt, és nemzé Kénánt.  
  10. És éle Énós, minekutánna Kénánt nemzette, nyolczszáz tizenöt esztendeig, és nemze fiakat és leányokat.  
  11. És lőn Énós egész életének ideje kilenczszáz öt esztendő; és meghala.  
  12. Éle pedig Kénán hetven esztendőt, és nemzé Mahalálélt.  
  13. És éle Kénán, minekutánna Mahalálélt nemzette, nyolczszáz negyven esztendeig; és nemze fiakat és leányokat.  
  14. És lőn Kénán egész életének ideje kilenczszáz tíz esztendő; és meghala.  
  15. Éle pedig Mahalálél hatvanöt esztendőt, és nemzé Járedet.  
  16. És éle Mahalálél, minekutánna Járedet nemzette, nyolczszáz harmincz esztendeig, és nemze fiakat és leányokat.  
  17. És lőn Mahalálél egész életének ideje nyolczszáz kilenczvenöt esztendő; és meghala.  
  18. Éle pedig Járed száz hatvankét esztendőt, és nemzé Énókhot.  
  19. És éle Járed, minekutánna Énókhot nemzette, nyolczszáz esztendőt; és nemze fiakat és leányokat.  
  20. És lőn Járed egész életének ideje kilenczszáz hatvankét esztendő; és meghala.  
  21. Éle pedig Énókh hatvanöt esztendőt, és nemzé Methuséláht.  
  22. És járt Énókh az Istennel, minekutánna Methuséláht nemzette, háromszáz esztendeig; és nemze fiakat és leányokat.  
  23. És lőn Énókh egész életének ideje háromszáz hatvanöt esztendő.  
  24. És mivel Énókh Istennel járt vala; eltűnék, mert Isten magához vevé.  
  25. Éle pedig Methusélah száz nyolczvanhét esztendőt és nemzé Lámekhet.  
  26. És éle Methusélah, minekutánna Lámekhet nemzette, hétszáz nyolczvankét esztendőt; és nemze fiakat és leányokat.  
  27. És lőn Methusélah egész életének ideje kilenczszáz hatvankilencz esztendő; és meghala.  
  28. Éle pedig Lámekh száz nyolczvankét esztendőt, és nemze fiat.  
  29. És nevezé azt Noénak, mondván: Ez vígasztal meg minket munkálkodásunkban s kezünk terhes fáradozásában e földön, melyet megátkozott az Úr.  
  30. És éle Lámekh, minekutánna Noét nemzette, ötszáz kilenczvenöt esztendőt; és nemze fiakat és leányokat.  
  31. És lőn Lámekh egész életének ideje hétszázhetvenhét esztendő; és meghala.  
  32. És mikor Noé ötszáz esztendős volt, nemzé Noé Sémet, Khámot és Jáfetet._ 

A TARTALOM

AC 460. Ez a fejezet főleg a Legősibb Egyház terjedésével foglalkozik az egymást követő nemzedékeken keresztül, majdnem az özönvízig.

AC 461. A Legősibb Egyházat magát, aki mennyei volt, “embernek” (homo) hívták és “Istenhez hasonlónak” (1. vers)

AC 462. A második egyházat, mely nem volt olyan mennyei, mint a Legősibb Egyház, “Séthnek” hívták. (2, 3. vers)

AC 463. A harmadik egyházat “Énósnak” (6. vers), a negyediket “Kénánnak” (9. vers), az ötödiket “Mahalálélnek” (12. vers), a hatodikat “Járednek” (15. vers), a hetediket “Énokhnak” (18. vers), a nyolcadik egyházat pedig Methusélahnak” hívták. (21. vers)

AC 464. Az említett nevű egyházat egy megszerkesztett tanként írták le, melyet a Legősibb Egyház tárt fel és fogadott el, és mely tant, bár nem volt haszna ebben az időben, megőrizte az utódok használatára. Ezt jelenti “Énokh eltünék, mert Isten magához vette.” (22, 23, 24. vers)

AC 465. A kilencedik egyházat “Lámekhnek” hívták. (25. vers)

AC 466. A tizediket, az özönvíz utáni három egyház szülőjét, “Noénak” nevezték. Ezt az egyházat hívták Ősi Egyháznak. (28, 29. vers)

AC 467. “Lámekhet” úgy írják le, mint aki semmit sem tartott meg abból a felfogásból, amit a Legősibb Egyház élvezett. “Noét” pedig új egyházként jellemezték. (29. vers)

BELSŐ ÉRTELEM

AC 468. Abból, amit az előző fejezetekben elmondtunk és megmutattunk, nyilvánvaló, hogy a nevek jelentik az eretnekségeket és tanokat. Látható, hogy a fejezetben szereplő nevek nem személyeket jelentenek, hanem dolgokat, jelen esetben tanokat, vagy egyházakat, melyeket megőriztek. Ennek ellenére változásokon mentek keresztül, a Legősibb Egyház idejétől egészen “Noéig.” De a helyzet minden egyházzal az, hogy az idők folyamán csökken, és végül csak kevesen maradnak. Azt a néhányat, aki megmaradt az özönvíz idejére, hívták “Noénak”.

\[2\] Az igaz egyház csökken, és csak néhányan maradnak, nyilvánvaló más egyházak esetéből, amelyek szintén csökkentek. Azokat, akik megmaradtak, az Igében “maradékoknak” és “maradványoknak” hívták, és azt mondták, hogy a “föld közepén” “között” vannak. Ez történik általánosságban, és külön-külön is, úgy az egyházzal, mint minden egyes emberrel. Hacsak az Úr a maradékot meg nem védi mindegyiknél, szükségszerűen örökre meg kell semmisülnie, azonban a lelki és mennyei élet a maradékokban van. Így történik ez általában és egyetemesen – ha nem lennének mindig néhányan, akik révén az egyház, vagy igaz hit megmarad, az emberi faj megsemmisült volna. Ahogy az köztudott, egy város, sőt, néha egy egész királyság is megmarad néhányak kedvéért. Ez van ilyen vonatkozásban az egyházzal, valamint az emberi testtel is. Ameddig szív dobog, van élet a szomszédos zsigerekben is, amikor a szív elgyengül, a test többi részei is megszűnnek dolgozni, és az ember meghal. Az utolsó maradványok azok, akiket “Noét” jelképez; amiért az egész föld romlottá vált. (Genezis 6:12).

\[3\] A megmaradókról, akik személyek is voltak, valamint az egyház is általánosságban, sokat beszélnek a prófétáknál, mint Ésaiásnál:

_“És lészen, hogy a ki Sionban meghagyatik, és Jeruzsálemben megmarad, szentnek mondatik, minden, valaki Jeruzsálemben az élők közé beiratott. Ha elmosta az Úr Sion leányainak undokságát, és Jeruzsálem vérét eltisztítá belőle az ítélet lelkével”_ (Ésaiás 4:2,3)

Mely passzusban a megmaradók szentségéről beszélnek, mely az egyház, és az egyház embereinek megmaradását is jelenti. Aki “meghagyatik” Sionban és Jeruzsálemben nem lehet szent, mert őket csupán “meghagyták”. Újra:

_“És lészen ama napon, hogy többé nem támaszkodik Izráel maradéka és a ki megmaradt Jákób házából, az őt nyomorgatóhoz, hanem támaszkodik az Úrhoz, Izráel Szentjéhez hűségesen;  A maradék megtér, a Jákób maradéka az erős Istenhez.”_ (Ésaiás 10:20, 21)

Jeremiásnál:

_“Azokban a napokban és abban az időben, azt mondja az Úr, kerestetik az Izráel bűne, de nem lesz; a Júda vétkei, de nem találtatnak: mert kegyelmes leszek azokhoz, a kiket meghagyok.”_ (Jeremiás 50:20)

Mikeásnál:

_“És a Jákóbnak maradéka olyan lészen a sok nép között, mint az Úrtól való harmat, mint a zápor a fűnek”_ (Mikeás 5:7)

\[4\] Az ember vagy az egyház maradékait vagy maradványait képviselik a tizedek is, melyek szentek, így minden szám, melyben megvan a tíz, szintén szent, és a “tizet” ezért állítják a maradékról; mint Ésaiásnál:

_“És az Úr az embert messze elveti, s nagy pusztaság lészen a földön; És ha megmarad még rajta egy tizedrész, ismétlen elpusztul ez is; de mint a terpentinfának és cserfának törzsük marad kivágatás után: az ő törzsük szent mag lészen!”_ (Ésaiás 6:12, 13)

Ahol a maradékot “szent magnak” nevezik. Ámósnál:

_“Bizony így szól az Úr Isten: A mely város ezerrel indult ki, százzal marad csak meg; a mely pedig százzal indult ki, tízzel marad csak meg Izráel házául.”_ (Ámós 5:3)

Ebben és sok más fejezetben is a belső értelemben a “maradványok” jelentik azt, amiről beszélünk. Hogy egy várost megkímélnek az egyház maradékainak kedvéért, nyilvánvaló abból, amit Ábrahám mondott Szodomával kapcsolatban:

_“És monda: Ne haragudjék kérlek az én Uram ha szólok még ez egyszer: Hátha találtatnak ott tízen? És Ő monda: Nem vesztem el a tízért.”_ (Mózes I. könyve 18:32)

AC 469. 1. vers. _Ez az Ádám nemzetségének könyve. A mely napon teremté Isten az embert, Isten hasonlatosságára teremté azt._ A “nemzetségének könyve” a számbavétele azoknak, akik a Legősibb Egyház tagjai voltak; “amely napon teremté Isten az embert” jelenti azt, hogy létezése lelkivé vált; “Isten hasonlatosságára teremté azt” pedig, hogy mennyeivé vált; tehát ez a Legősibb Egyház leírása.

AC 470. Hogy a “nemzetségének könyve” a számbavétele azoknak, akik a Legősibb Egyház tagjai voltak, nyilvánvaló a következőkből, ahol, ettől a fejezettől a tizenegyedikig, vagyis Héber idejéig, a nevek soha nem személyeket jelölnek, hanem valódi dolgokat. A legősibb időkben az emberek házakra, családokra, nemzetekre oszlottak; a ház az apát, az anyát és a gyerekeiket foglalta magába, kiegészülve néhány családtaggal, akik szolgáltak; a család több vagy kevesebb házból állt, akik nem éltek túl messze, de már nem is együtt; a nemzet pedig több vagy kevesebb családból.

AC 471. Az ok, hogy így magukban, egyedül éltek, és házakra, családokra, ill. nemzetekre különültek az, hogy így az egyházat csorbítatlanul megőrizhették, mert így minden ház és család a szüleitől függhetett, ezért megmaradtak a szeretetben és az igaz istentiszteletben. Megjegyzendő az is, hogy minden háznak volt egy saját szellemisége, ami különbözött mindegyik másiktól; az jól ismert, hogy a gyerekek, és még a legtávolabbi leszármazottak is örökölték ezt a saját szellemiséget a szüleiktől, és egy olyan jellegzetes karaktert, ami által arcról és egyéb sajátosságok alapján is megkülönböztethetőek. Ezért annak érdekében, hogy ne lehessen összekeverni, de pontosan meg lehessen különböztetni őket, az Úr örömét lelte abban, hogy így laktak. Az egyház az Úr királyságának élő képviselője volt; az Úr királyságában megszámlálhatatlan társadalom van, mindegyik különbözik a másiktól a szeretet és hit különbségei szerint. Ahogy a fentiekben megfigyeltük ezt jelenti az “egyedül élni”, és “sátrakban lakni”. Ugyanezen oknál fogva örült az Úr annak is, hogy a zsidó egyház szintén házakra, családokra és nemzetekre különült el, és mindenki a saját családján belül házasodott; erre vonatkozó dolgokat az Úr isteni könyörületességéből ezután beszélünk.

AC 472. “A mely napon teremté Isten az embert” jelenti, hogy létezése lelkivé vált, az _“_Isten hasonlatosságára teremté azt” pedig, hogy mennyeivé, kitűnik abból, amit az előzőekben megmutattunk és elmondtunk. A “teremt” kifejezés tulajdonképpen az újjáéledt, vagy újjászületett emberre vonatkozik; a “csinál” pedig, mikor tökéletes lett. Az Igében pontos megkülönböztetést figyelhetünk meg a “teremt”, “formál”, “alkot” szavak között, ahogy azt már a második fejezetben megmutattuk. Ott azt mondják arra, hogy a lelki ember mennyeivé válik, hogy “elvégezé Isten az ő munkáját, a melyet alkotott vala”; és más passzusokban is a “teremt” vonatkozik a lelki emberre, és az “alkot”, vagyis tökéletesít, pedig a mennyei emberre. (16, 88.)

AC 473. “Isten hasonlatossága” a mennyei ember, és az “Isten képe” a lelki ember, ahogy már előzőleg megmutattuk. A “kép” előkészítés a “hasonlatosságra”, a “hasonlatosság” igazi hasonlóság, mivel a mennyei embert teljesen az Úr irányítja, mint a “hasonlatosságát”.

AC 474. Mivel a következőkben a Legősibb Egyház születésével, vagy terjedésével foglalkozunk, először ezt írják le, mint a lelkiből a mennyei állapotba való átmenetet, a terjedés ezt követi.

AC 475. 2. vers. _Férfiúvá és asszonynyá teremté őket, és megáldá őket és nevezé az ő nevöket Ádámnak, a mely napon teremtetének._ A “férfiú és asszony” jelenti a hit és szeretet közötti házasságot; “nevezé az ő nevöket Ádámnak” jelenti, hogy ők voltak az egyház, melyet bizonyos értelemben “embernek (homo)” hívnak.

AC 476. Azt, hogy a “férfiú és asszony” jelenti a hit és szeretet közötti házasságot, a fentiekben már kifejtettük és bebizonyítottuk, ahol megmutattuk, hogy a férfi, vagy ember (vir) jelenti a megértést és mindent, ami ehhez tartozik, ebből következőleg a hitből is mindent. A nő, vagy asszony jelenti az akaratot és az akarathoz tartozó dolgokat, vagyis a szeretethez való bármilyen kapcsolatot. Ezért hívták Évának, a név életet jelent, ami egyedül a szeretet. A nő jelenti ezért az egyházat, ahogy előzőleg megmutattuk; a férfi pedig az egyház emberét (vir). A téma itt az egyház állapota, amikor az lelki volt, és amelyet később mennyeivé tettek, minélfogva a “férfit” előzőleg “nőnek” említették a Genezis 1:26, 27 verseiben. A “teremt” kifejezés hivatkozik a lelki emberre, de miután a házasság létrejött, vagyis az egyház mennyeivé vált, nem azt mondják, hogy “férfiú és asszony”, hanem “ember (homo)”. Házasságuk okán az ember mindkettőt jelenti; azért most az következik “nevezé az ő nevöket Ádámnak”, mely az egyházat jelenti.

AC 477. Az, hogy az “ember” a Legősibb Egyház, gyakran mondtuk és mutattuk meg a fentiekben; elsődleges értelemben egyedül maga az Úr az ember. Ezért hívták a mennyei egyházat embernek, lévén hasonló, és ebből a lelki egyházat is így hívták azután, mert az volt a kép. Általános értelemben mindenkit embernek hívnak, akinek emberi megértése van; az ember a megértés képessége miatt ember. Ezek szerint egyik személy jobban ember, mint a másik, habár egy ember megkülönböztetése a másiktól csak a hit szerint történhet meg, mely az Úrhoz való szeretet talaján áll.

\[2\] Az, hogy a Legősibb Egyházat, és minden igaz egyházat, valamint azokat, akik ezen egyházak tagjai, vagy akik az Úr iránti szeretetből, vagy hitből élnek, különösen “embernek” hívják és ez nyilvánvaló az Igéből, mint Ezékielnél:

&nbsp;_És megsokasítom rajtatok az embereket, Izráel házát egészen; És megsokasítom rajtatok az embereket és barmokat, hogy sokasodjanak és szaporodjanak, és lakatom őket rajtatok, mint régi időtökben, és több jóval lészek hozzátok, mint első napjaitokban; És járatok rajtatok embereket, az én népemet, Izráelt._ (Ezékiel 36:10, 11, 12)

Ahol a “régi időtökben” jelenti az Legősibb Egyházat; az “első napjaitok” az Ősi egyházakat; az “Izráel háza” és “Izráel népe” az ősegyházat, vagy pogányok egyházát; és minden egyházat “embernek” neveznek.

\[3\] Mózesnél:

_Emlékezzél meg az ős időkről; gondoljátok el annyi nemzedék éveit! Mikor a Felséges örökséget osztott a népeknek; mikor szétválasztá az ember fiait: megszabta a népek határait, Izráel fiainak száma szerint_ (Mózes V. könyve 32:7, 8)

Ahol az “ős idők” jelentik a Legősibb Egyházat; az “annyi nemzedék” az Ősi Egyházakat; az “ember fiai” azokat, akik hittek az Úrban, mely hit az “Izráel fiainak száma”. Az, hogy az újjászületett személyt “embernek” hívják, Jeremiásnál látszik:

_Nézek a földre, de ímé kietlen és puszta; és az égre, de nincsen világossága! Nézek és ímé egy ember sincsen; és az ég madarai is mind elmenekültek._ (Jeremiás 4:23, 25)

Ahol a “föld” jelenti a külső embert; az “ég” a belsőt; az “ember” a jó szeretetét; az “ég madarai” az igazság megértését.

\[4\] Újra:

_“Ímé, eljőnek a napok, azt mondja az Úr, és bevetem az Izráel házát és a Júda házát embernek magvával és baromnak magvával.”_ (Jeremiás 31:27)

Ahol az “ember” jelenti a belső embert; a “barom” a külsőt. Ésaiásnál:

_“Oh szünjetek meg hát az emberben bízni, a kinek egy lehellet van orrában, mert hát ugyan mire becsülhető ő?”_ (Ésaiás 3:1)

Ahol az “ember” jelenti az egyház tagját. Újra:

_“És az Úr az embert messze elveti, s nagy pusztaság lészen a földön”_ (Ésaiás 6:12)

Ahol az “ember” azokat jelenti, akiknek van hitük. Újra:

_“Puszták az ösvények, megszünt az úton járó; megszegte a frigyet, lenézte a városokat, nem gondolt az emberrel!  Sírt, meghervadt a föld”_ (Ésaiás 33:8, 9)

Jelentvén az embert, akinek héberül a neve “Énokh” Újra:

_“Drágábbá teszem az embert a színaranynál, és a férfit Ofir kincsaranyánál.  Ezért az egeket megrendítem, és megindul helyéről a föld is”_ (Ésaiás 13:12, 13)

Ahol az első “ember” szó “Énokh”, a második “Ádám”.

AC 478. Az ok, amiért “Ádámnak” hívták az, hogy héberül az “Ádám” szó “embert” jelent, de sohasem hívták “Ádám” néven, csak “emberként”, teljesen nyilvánvaló ebből a passzusból és az előzőekből, ahol (néhány esetben) nem egyes számban beszélnek róla, hanem többes számban. Valamint abból a tényből is, hogy a meghatározást mind a férfira, mind a nőre alkalmazzák, együtt hívják őket “embernek”. Ezt mondják mindkettőjükről, mindenki láthatja az Igéből, amikor azt mondják “nevezé az ő nevöket Ádámnak, a mely napon teremtetének” és ugyanígy az első fejezetben is “Isten képére teremté őt: férfiúvá és asszonynyá teremté őket, uralkodjatok a tenger halain” (Genezis 1:27, 28). Így az is kiderülhet, hogy a téma, mellyel foglalkozunk, nem annak a néhány embernek a megteremtése, akik az emberiség első emberei voltak, hanem a Legősibb Egyházé.

AC 479. A “nevöket nevezé”, vagy “nevén hív” jelenti az Igében azt, hogy ismerik a dolgok jellegét, ahogy az előbb megmutattuk, és a jelen esetben ez kapcsolatban áll a Legősibb Egyház jellegével. Jelentése, hogy az embert felemelték a földről, vagy az Úr által újjászülettek; az “Ádám” szó jelenti a “földet”, és miután mennyeivé tették, a legelső “Emberré” vált, az Úr szeretetében gyökerező hit erejénél fogva.

AC 480. Azt, hogy “embernek” nevezték el azon a napon, mikor megteremtették, szintén az első fejezetből (Genezis 1:26, 27) tűnik ki, vagyis a hatodik nap végén, mely a sabbath estéjének felel meg, vagy mikor a sabbath, vagy hetedik nap megkezdődött; ezért a hetedik nap, vagy sabbath a mennyei ember, amint azt a fentiekben megmutattuk.

AC 48l. 3. vers. _Élt vala pedig Ádám száz harmincz esztendőt, és nemze fiat az ő képére és hasonlatosságára és nevezé annak nevét Séthnek._ A “százharminc esztendő” itt egy új egyház létrejötte előtti időt jelenti, amely egyház nem különbözik túlságosan a Legősibb Egyháztól, és azt mondják “az ő képére és hasonlatosságára” született. Azonban a “hasonlatosság” kifejezés a hithez, a “kép” a szeretethez való kapcsolatot jelenti. Ezt az egyházat “Séthnek” hívták.

AC 482. Az, hogy az “évek” és az “évek száma”, mely a fejezetben előfordul, a belső értelemben mit jelent, eddig ismeretlen volt. Azok, akik a betű szerint értelemhez ragaszkodnak, azt feltételezik, hogy ezek világi évek, pedig ettől a tizenkettedik fejezetig nincs semmi a történelmi betű szerinti értelmezés szerint, de minden dolog általánosságban, és minden egyes dolog részleteiben, tartalmaz más dolgot. Ez a helyzet nem csak a nevekkel, hanem a számokkal is. Az Igében gyakran említik a hármas és a hetes számot, és bárhol fordulnak is elő, mindig valami szentet, vagy igen szentségeset jelentenek azokkal az állapotokkal kapcsolatban, amiben az idő, vagy más dolgok leledzenek. Ugyanaz a jelentésük akár a legkisebb, akár a legnagyobb időtartamról van szó, akár az egészhez tartó részekről, a legkisebb dolgoktól a legnagyobbakig. Kell, hogy legyen hasonlóság azért, mert az egésznek a részekből, a nagynak a kicsiből kell összeállnia. Ésaiásnál:

_“És most szól az Úr, mondván: Három esztendő alatt, melyek, mint napszámos esztendői, megaláztatik Moáb dicsősége”_ (Ésaiás 16:14)

Újra:

_“Mert így szólott hozzám az Úr: Még egy esztendő, mely mint a béresnek esztendeje, és elvész Kédárnak minden dicsősége”_ (Ésaiás 21:16)

Ahol mind a legkisebb, mind a legnagyobb időszakot jelenti. Habakuknál:

_“Uram, hallám, a mit hirdettél, és megrettenék! Uram! Évek közepette keltsd életre a te munkádat, évek közepette jelentsd meg azt!”_ (Habakuk 3:2)

Ahol az “évek közepette” jelenti az Úr eljövetelét. Kisebb időszakokban az Úr minden eljövetelét jelenti, amikor az ember újjászületik. A nagyobbakban pedig az Úr új egyházának megjelenését. hasonlóképpen “megváltottaim esztendejének” is hívták. Ésaiásnál:

_Mert bosszúállás napja volt szívemben, és megváltottaim esztendeje eljött_ (Ésaiás 63:4)

Az ezer esztendő is, melyben a Sátánt megkötözték (Jelenések könyve 20:2, 7) és az első feltámadás ezer éve (Jelenések könyve 20:4, 5, 6) semmi esetre sem ezer évet jelent, hanem az állapotokat. Ahogy a “napok” is szoktak állapotot jelenteni, ahogy azt előzőleg megmutattuk, úgy az évek is, az állapotot az évek számával írják le. Így nyilvánvaló, hogy ebben a fejezetben lévő kötődések az állapotot is tartalmazzák. Minden egyház az elfogadásnak a többitől különböző állapotában volt, az értelem, az öröklődés és a kívánalmak különbözősége szerint.

AC 483. A következő nevek: “Séth”, “Énós”, “Kénán”, “Mahalálél”, “Járed”, “Énokh”, “Methuséláh”, “Lámekh”, “Noé” sok olyan egyházat jelölnek, melyek közül az elsőt és alapvetőt nevezték “Ádámnak”. Ezen egyházaknak fő jellemzője az elfogadás volt, minélfogva e kor egyházainak különbségei főleg az elfogadás különbségeiben jelentkeztek. Az elfogadásra vonatkozóan itt megemlíthetem, hogy az egyetemes mennyben semmi más nem uralkodik, mint a jó és igaz elfogadása, leírhatatlanul számtalan különbséggel, így nincs két olyan társadalom, amely hasonló érzékelést élvez. Az ott lévő észlelések fajokra és fajtákra különíthetők, és a fajok megszámlálhatatlanok, ugyanúgy, mint minden faj fajtái; de az Úr isteni könyörületességéből ezekről később. Mivel a fajok, valamint a fajok fajtái is, megszámlálhatatlanok, és így még nagyobb a változatosság a fajták terén, nyilvánvaló milyen keveset – szinte semmit sem – tud jelenleg a világ a mennyei és lelki dolgokra vonatkozólag. Még azt sem tudja, mi az elfogadás, és ha elmesélik neki, nem hiszi el, hogy ilyen dolog létezik, és ez így van más dolgokkal is. A Legősibb Egyház képviselte az Úr mennyei királyságát, még ha faji különbségei is voltak az elfogadásának. De mivel az érzékelés természete, még a legáltalánosabb nézet szerint is, napjainkban alig ismert, ezen egyházak elfogadásának fajai és fajtái szükségszerűen sötétnek és különösnek tűnhetnek. Ebben az időben házakra, családokra és nemzetekre különültek, házon és családon belül házasodtak annak érdekében, hogy az elfogadás fajai és fajtái fennmaradjanak, és pontosan öröklődjenek a szüleiktől, az ősi jelleg terjesztése miatt. Ezért laknak a Legősibb Egyház tagjai együtt a mennyben.

AC 484. Az, hogy a “Séthnek” hívott egyház majdnem olyan volt, mint a Legősibb Egyház, nyilvánvaló abból, hogy azt mondták, hogy az embert az ő hasonlatosságára nemzették, a képe szerint, és Séth néven nevezték; a “hasonlatosság” kifejezésnek kapcsolata van a hittel, a “képnek” a szeretettel. Ez az egyház nem volt olyan, mint a Legősibb Egyház a szeretet és az abból eredő hit tekintetében. Egyszerűen azért, mert éppen előzőleg mondták “férfiúvá és asszonynyá teremté őket, és megáldá őket és nevezé az ő nevöket Ádámnak”, mely a hatodik nap lelki emberét jelenti a fentiek szerint, így ez az ember a hatodik nap lelki emberéhez hasonló, vagyis, a szeretet nem volt annyira alapvető, de a hit még mindig összekapcsolódott a szeretettel.

AC 485. Hogy egy más egyházat jelent itt “Séth”, mint amelyet fentebb (a Genezis 4:25 versében) írtak le, a 435. pontban látható. A különböző tanok egyházait ugyanazon a néven hívták, ami nyilvánvaló a következő fejezetekben (Genezis 4:17, 18) említett “Énokh” és “Lámekh” nevekből, míg más egyházakat is ugyanúgy “Énokhnak” és “Lámekhnek” hívtak (Genezis 5.21, 30).

AC 486. 4. vers. _És telének Ádám napjai, minekutánna Séthet nemzette, nyolczszáz esztendőre, és nemze fiakat és leányokat._ A “napok” jelentik általában az időt és állapotot; az “évek” a különleges időt és állapotot; a “fiak és leányok” jelentik az általuk elfogadott igazságot és jóságot.

AC 487. Az, hogy “napok” jelentik általában az időt és állapotot, az első fejezetben megmutattuk, ahol a teremtés “napjainak” nem volt más jelentése. Az Igében megszokott dolog minden időt “napnak” hívni, ami nyilvánvaló a jelen fejezetből, és a következőkből is (5, 8, 11, 14, 17, 20, 23, 27, 31). Ezért az idők állapotát általában ugyanúgy a “napok” jelentik; és amikor a “éveket” is hozzáteszik, akkor az évszakok jelentik az állapot minőségét, a különleges állapotot. A legősibb embereknek megvoltak a számaik, melyek az egyházzal kapcsolatos különböző dolgokat jelenítettek meg. Ezek a számok a “hármas”, “hetes”, “tízes”, “tizenkettes” és több más, amelyek ezekből és másokból tevődtek össze, így írva le az egyház állapotát. Ezek a számok titkokat tartalmaznak, melyek megmagyarázása sok időt igényelne. Ez az egyház állapotainak számvetése vagy számolása volt. Ugyanez a dolog előfordul az Ige sok fejezetében, különösen a jövendölésekben. A zsidó egyház szertartásaiban szintén voltak számok, mind időbeli, mind mértékbeli, mint például az áldozatbemutatásnál, ételáldozatnál, felajánlásnál, és más dolgoknál, melyek mindenhol szent dolgokat jelentenek, alkalmazásuk szerint. Ezért a “nyolcszázas’ számba, a következő versben, a “kilencszázharmincas” számba, valamint a következő fejezetek évszámaiba - vagyis egyházuk állapotának a saját állapotukra alkalmazott változásai – tartozó dolgok túl számosak ahhoz, hogy elősoroljuk. Ennek a munkának egy következő részében, az Úr isteni könyörületességéből, alkalmunk lesz arra, hogy megmutassuk, mi a “tizenkettőig” terjedő számok jelentése. Amíg ezen számoknak a jelentését nem tudjuk, addig lehetetlen megérteni az összetett számok jelentését.

AC 488. Az, hogy a “napok” jelentése általában az állapot, az “éveké” a különleges állapot, kitűnik az Igéből, Ezékielnél:

_“S közelebb hoztad napjaidat s eljutottál esztendeidig”_ (Ezékiel 22:4)

Azokról beszél, akik gyűlölködtek, és bűnökkel teltek el, akiknek általános állapotáról “napokként”, a különlegesről “évekként” beszéltek. Dávidnál:

_“Adj napokat a király napjaihoz, esztendeit nemzedékről nemzedékre nyujtsd.”_ (Zsoltárok könyve 61:7)

Az Úrról és az Ő királyságáról beszélve, ahol a “napok” és az “évek” is az Ő királyságának állapotát jelentik. Újra:

_“Elmélkedem a régi napokról, a hajdankor éveiről.”_ (Zsoltárok könyve 77:6)

Ahol a régi napok jelentik a Legősibb Egyház állapotát, és a “hajdankor évei” az Ősi Egyház állapotát. Ésaiásnál:

_“Mert bosszúállás napja volt szívemben, és megváltottaim esztendeje eljött_._”_ (Ésaiás 63:4)

A régi időkről beszél, ahol a “bosszúállás napja” jelenti az elkárhozás állapotát, a “megváltottaim esztendeje” az áldottság állapotát. Újra:

_“Hogy hirdessem az Úr jókedvének esztendejét, és Istenünk bosszúállása napját; megvígasztaljak minden gyászolót”_ (Ésaiás 61:2)

Ahol mind a “nap”, mind az “esztendő” állapotokat jelent. Jeremiásnál:

_“Újítsd meg a mi napjainkat, mint régen”_ (Jeremiás siralmai 5:21)

Ahol egyszerűen állapotot jelent.

\[2\] Jóelnél:

_Mert eljő az Úrnak napja; mert közel van az. Sötétségnek és homálynak napja; felhőnek és borulatnak napja; a milyen nem volt öröktől fogva és nem is lesz utána többé, nemzetségről nemzetségre._ (Jóel 2:1, 2)

Ahol a “nap” jelenti a sötétségnek és homálynak, a felhőnek és borulatnak állapotát, mindegyiknek külön-külön és általánosságban is. Zakariásnál:

_“Eltörlöm e földnek álnokságait egy napon. Azon a napon, így szól a Seregeknek Ura, kiki hívja majd a maga felebarátját a szőlőtő alá és a fügefa alá.”_ (Zakariás 3:9, 10)

Másutt:

_“De lesz egy nap, a melyet az Úr tud, se nappal, se éjszaka, és világosság lesz az estvének idején”_ (Zakariás 14:7)

Ahol világos, hogy állapotot jelent, mivel azt mondják, hogy lesz egy nap “se nappal, se éjszaka, és világosság lesz az estvének idején”. Ugyanezt láthatjuk a Tízparancsolat kifejezéseiben is:

_Tiszteld atyádat és anyádat, hogy hosszú ideig élj, és hogy jól legyen dolgod azon a földön_ (Mózes V. könyve 5:16)

Ahol a “hosszú ideig élj” nem az élet hosszát jelenti, hanem egy boldog állapotot.

\[3\] Betű szerinti értelemben bizonyára úgy tűnik, mintha a “nap” az időt jelentené, de a belső értelemben ez az állapotot jelenti. Az angyalok, akik a belső értelemben léteznek, nem ismerik az időt, számukra nincs nap, vagy hold, ami felosztaná azt. Következésképpen azt sem tudják, hogy napok és évek vannak, csak az állapotot és annak változásait ismerik. Az angyalok előtt, akik a belső értelemben léteznek, minden, ami az anyagra, térre, és időre vonatkozik, eltűnik, mint ezen fejezet betű szerinti értelmében Ezékielnél:

_“Mert közel egy nap és közel az Úrnak napja, felhőnek napja, a pogányok ideje lesz az.”_ (Ezékiel 30:2)

És erről Jóelnél:

_“Jaj ez a nap! Bizony közel van az Úrnak napja, és mint a pusztítás, úgy jön el a Mindenhatótól_._”_ (Jóel 1:15)

Ahol a “felhőnek napja” jelenti a felhőt, vagy hamisságot; a “pogányok napja” jelenti a pogányokat, vagy gonoszságot; az “Úr napja” jelenti az ürességet. Amikor az idő fogalmát eltávolítjuk, akkor azon dolgok állapotának fogalma marad meg, amik ebben az időben léteztek. Ugyanez az eset a “napok” és “évek” vonatkozásában, melyeket oly gyakran említenek ebben a fejezetben.

AC 489. Az, hogy a “fiak és leányok” jelentik az igazságot és jóságot, melyet elfogadtak, a “fiak” valóban az igazság, a “leányok” a jóság, nyilvánvaló sok fejezetből a prófétáknál, az Igében és a régebbi időkben az egyház fogantatását és születését “fiaknak és leányoknak” hívták, mint Ésaiásnál:

_“És népek jönnek világosságodhoz, és királyok a néked feltámadt fényességhez.  
Emeld fel köröskörül szemeidet és lásd meg: mindnyájan egybegyűlnek, hozzád jönnek, fiaid messziről jönnek, és leányaid ölben hozatnak el.  Akkor meglátod és ragyogsz örömtől, és remeg és kiterjed szíved”_ (Ésaiás 60:3, 4, 5)

Mely fejezetben a “fiak” jelentik az igazságot, és a “leányok” a jóságot.

\[2\] Dávidnál:

_“Ragadj ki és ments meg engem az idegen-fiak kezéből, a kiknek szájok hazugságot beszél, s jobbkezök a hamisság jobbkeze. Hogy fiaink olyanok legyenek, mint a plánták, nagyokká nőve ifjú korukban; leányaink, mint a templom mintájára kifaragott oszlopok”_ (Zsoltárok könyve 144:11, 12)

Ahol a “idegen-fiak” jelentik a hamis igazságot, vagy hamisságot; a “fiaink” jelenti az igazság tanát; a “leányaink” a jóság tanát.

\[3\] Ésaiásnál:

_Mondom északnak: add meg; és délnek: ne tartsd vissza, hozd meg az én fiaimat messzünnen, és leányimat a földnek végéről, Hozd ki a vak népet, a melynek szemei vannak, és a süketeket, a kiknek füleik vannak_ (Ésaiás 43:6, 8)

Mely fejezetben a “fiak” jelentik az igazságot; a “leányok” a jóságot; a “vakok” azokat, akik láthatnák az igazságot, a “süketek” pedig azokat, akik engedelmeskedhetnének nekik.

\[4\] Jeremiásnál:

_És ez a gyalázatosság emésztette a mi atyáink szerzeményét gyermekségünk óta: juhaikat, szarvasmarháikat, fiaikat és leányaikat!_ (Jeremiás 3:24)

Ahol a “fiak” és “leányok” jelentik az igazságot és jóságot. Az, hogy a “gyermekek” és “fiak” jelentik az igazságot, kiderül Ésaiásnál:

_“Nem szégyenül meg többé Jákób, és nem sáppad meg többé az ő orczája.  Ha látni fogják gyermekei kezeim munkáját közöttük, megszentelik nevemet, megszentelik Jákób Szentjét, és félik Izráel Istenét. És megismerik a tévelygő lelkűek az értelmet, és a kik zúgolódnak, tanulságot tanulnak.”_ (Ésaiás 29:22, 23, 24)

Ahol “Jákob szentje, Izráel Istene” jelenti az Urat; a “gyermekek” jelentik az újjászületést, akik a jó és igazság megértésével bírnak, ahogy azt megmagyarázták.

\[5\] Újra:

_Ujjongj te meddő, ki nem szűltél, ujjongva mert többek az elhagyottnak fiai a férjnél való fiainál_ (Ésaiás 54:1)

Ahol az “elhagyottnak fiai” jelenti az egyszerű Egyház, vagy a pogányok igazságait; a “férjnél való fiai” a zsidó egyház igazságait.

\[6\] Jeremiásnál:

_“Sátorom elpusztíttatott, köteleim mind elszakadoztak, fiaim elszakadtak tőlem és oda vannak ők”_ (Jeremiás 10:20)

Ahol a “fiak” jelentik az igazságot. Újra:

_“És az ő fiai olyanok lesznek, mint eleintén, és az ő gyülekezete erősen megáll az én orczám előtt”_ (Jeremiás 30:20)

Ahol a “fiak” jelentik az Ősi Egyház igazságait. Zakariásnál:

_“Felindítom fiaidat, oh Sion, a te fiaid ellen, oh Jáván, és olyanná teszlek, mint a hős fegyvere.”_ (Zakariás 9:13)

Ami a szeretet hitének igazságát jelenti.

AC 490. Az Igében a “leányok” gyakran jelentik a jóságot; mint Dávidnál:

_Királyok leányai a te ékességeid; jobb kezed felől királyné áll ofiri aranyban.  
Tyrus leánya is, a nép dúsai, ajándékkal hizelegnek néked. Csupa ékesség a király leánya bent, vont aranyból van a ruhája.  Atyáid helyett fiaid lesznek_ (Zsoltárok könyve 45:10, 11, 13, 17)

ahol a szeretet és hit jóságát és szépségét írják le a “leányok” által. Így az egyházakat “leányoknak” hívják a jóság erénye miatt, mint “Sionnak leánya” és “Jeruzsálem leánya” (Ésaiás 37:22). Nevezik még őket “Népem leányának” (Ésaiás 22:4), “Tarsis leányának” (Ésaiás 23:10), “Sidon leányának” (Ésaiás 23:12) és “mezők leányainak” (Ezékiel 26:6, 8).

AC 491. Ugyanazokat a dolgokat jelentik a “fiak” és “leányok” ebben a fejezetben (4, 7, 10, 13, 16, 19, 26, 30. versek), de amilyen az egyház, olyanok a “fiak és leányok”, vagyis a jóság és igazság. Az itt említett igazság és jóság olyan, amelyet határozottan elfogadtak, mert azt a Legősibb Egyház tanította, minden más leszármazott egyház alapja és szülője.

AC 492. 5. vers. _És lőn Ádám egész életének ideje kilenczszáz harmincz esztendő; és meghala._ Az “idő” és “esztendő” itt az időket és állapotokat jelenti, mint előzőleg; a “meghala” pedig azt, hogy az ilyen elfogadás többé nem létezik.

AC 493. Hogy a “napok” és “esztendők” az időt és állapotot jelentik, nem szükséges tovább magyaráznunk, egyedül csak azt elmondanunk, hogy a világon szükségünk van időre és mértékekre, melyeket számokkal fejezünk ki a természet alapelve szerint. Amikor azonban az Igében alkalmazzák ezeket, a napok és évek száma és ezek mértéke elvonatkoztatott jelentéssel bír az időről és mértékről a szám jelentésével kapcsolatban. Ahol azt mondják, hogy a munka hat napja és a hetedik a szentségé, mint fent; hogy az évfordulót minden negyvenkilencedik évben kell kikiáltani, és az ötvenedikben megünnepelni; hogy Izrael népe tizenkét törzsből állt, és az Úr apostolai is tizenketten voltak; hogy hetven vén volt, és ugyanannyi tanítványa az Úrnak; és még annyi példa van, ahol a számoknak különleges jelentése van a dolgok szerint, melyekre alkalmazzák őket. Amikor elvonatkoztatnak, akkor mondják ki, hogy mit jelentenek a számok.

AC 494. Az, hogy a “meghalt” jelentése, hogy nem volt több elfogadás, nyilvánvaló a “meghal” szó jelentéséből, vagyis, hogy a dolgok megszűntek olyanok lenni, mint amilyenek addig voltak. Jánosnál:

_A Sárdisbeli gyülekezet angyalának is írd meg: Ezt mondja az, a kinél van az isteni hét lélek és a hét csillag: Tudom a te dolgaidat, hogy az a neved, hogy élsz, és halott vagy.  
Vigyázz, és erősítsd meg a többieket, a kik haló félben vannak; mert nem találtam a te cselekedeteidet Isten előtt teljeseknek._ (Jelenések könyve 3:1, 2)

Jeremiásnál:

_És elvetlek téged és a te anyádat, a ki szűlt téged, idegen földre, a melyben nem születtetek, és ott haltok meg._ (Jeremiás 22:26)

Ahol az anya jelenti az egyházat. Ahogy már mondtuk, az egyház csökken és elkorcsosul, és elveszti hajdani teljességét, főleg az öröklődő gonoszság növekedése miatt, mivel minden leszármazó szülő új gonoszságot tesz hozzá az öröklöttekhez. A szülőkben minden meglévő gonoszság egy fajta természetet tesz hozzá, és ami gyakran jelentkezik, természetes lesz számukra, hozzáadódik az örökletes gonoszsághoz és átöröklődik gyermekeikre, utódaikra. Ily módon az örökletes gonoszság nagymértékben nő a leszármazottakban. Ez abból a tényből is nyilvánvaló, hogy a gyermekek gonosz természete pontosan olyan, mint az elődeiké. Teljesen hamis azoknak a véleménye, akik azt gondolják, hogy nincs örökletes gonoszság, állításuk szerint csak az, amit Ádám által beléjük ültettek (313. pont). Az igazság az, hogy az örökletes gonoszságot mindenki a saját bűnei által csinálja, hozzáadja az örökölt gonoszsághoz, és így az felhalmozódik, az összes leszármazottban megmarad, nem csökken, kivéve azoknál, akik az Úr által újjászületnek. Minden egyháznál ez a fő oka az elkorcsosulásnak, és így volt ez a Legősibb Egyháznál is.

AC 495. Hogy hogyan kisebbedett a Legősibb Egyház, addig nem mutatkozik meg, amíg ismert nem lesz, hogy mi az elfogadás, mivel az elfogadó egyház volt, olyan, mely napjainkban nem létezik. Egy egyház elfogadása abból áll, hogy tagjai az Úrtól elfogadják a jóságot és igazságot, mint az angyalok; nem annyira a polgári társadalom jóságát és igazságát, hanem az Úr iránt való szeretet, és a benne való hit jóságát és igazságát. Az élet által igazolt hitvallásból ismerhető meg, mi az elfogadás, és vajon létezik-e.

AC 496. 6. vers. _Éle pedig Séth száz öt esztendőt, és nemzé Énóst._ “Séth”, ahogy már megfigyeltük, a második egyház, kevésbé mennyei, mint a Legősibb Egyház, a szülője, mégis a legősibb egyházak egyike. “Százöt esztendőt élt” jelenti, mint előzőleg, az időket és állapotokat. “Nemzé Énóst” jelenti, hogy belőlük származott le egy másik egyház, amit “Énósnak” hívtak.

AC 497. Az, hogy “Séth”, a második egyház kevésbé mennyei, mint a Legősibb Egyház, a szülő, mégis a legősibb egyházak egyike, kitűnhet abból, amit előzőleg mondtunk Séthről (3. vers). Ahogy már mondtuk, a lényeg az, hogy az egyházak az idők folyamán fokozatosan kisebbednek, a fent említett oknak köszönhetően.

AC 498. Az, hogy “nemzé Énóst” jelenti, hogy belőlük származott le egy Énósnak hívott egyház, nyilvánvaló abból a tényből, hogy ebben a fejezetben a nevek semmi mást nem jelentenek, csak egyházakat.

AC 499. 7, 8. vers. _És éle Séth, minekutánna Énóst nemzette, nyolczszáz hét esztendeig; és nemze fiakat és leányokat. És lőn Séth egész életének ideje kilenczszáz tizenkét esztendő; és meghala._ A “napok” és az “évek” számai itt is az időket és állapotokat jelentik. A “fiaknak és leányoknak” szintén ugyanaz a jelentése, mint előzőleg, valamint annak a megállapításnak is, hogy “meghalt.”.

AC 500. 9. vers. Éle _pedig Énós kilenczven esztendőt, és nemzé Kénánt._”Énós”, ahogy előbb mondtuk, jelenti a harmadik egyházat, ami még kevésbé mennyei, mint a “Séth” egyház, mégis a legősibb egyházak egyike. “Kénán” jelenti a negyedik egyházat, mely az előzőek utódja.

AC 501. Az egyházakkal kapcsolatban, ahogy az idők folyamán egymást követték, és amelyekről azt mondják, hogy egymásból születtek, ugyanaz a helyzet, mint a gyümölcsökkel, vagy magvaikkal. Középen, azaz a belsejükben olyanok, mint a gyümölcsök gyümölcse, vagy magok magja, melyből élnek az egymást követő részek szabályos sorrendben. Minél távolabb vannak ezek a bensőtől a külső felé, a gyümölcs, vagy mag lényegéből egyre kevesebb van bennük, míg végül hártyák, vagy héjak lesznek, ahol a gyümölcsök, vagy a magok véget érnek. Vagy az agy esetében, melynek legbelsőbb részeiben finom szervi formák vannak, melyeket kérgi állománynak hívnak, a lelki folyamatok ezekből és ezek által működnek. Ebből szabályos sorrendben a finomabb burkolatok követik egymást, aztán a sűrűbbek, és végül a közös burkolat, melyet agyburoknak hívnak, mellyel befejeződnek a burkolatok, végül a legközösebb fejezi be, mely a koponya.

AC 502. Ez a három egyház “Ádám”, “Séth” és “Énós” alkotja a Legősibb Egyházat, az elfogadás teljességének különbözőségeivel; az első egyház elfogadó képessége fokozatosan csökkent a következő egyházakban és általánosabbá vált, mint ahogy megfigyelhető a gyümölcsnél, vagy annak magjánál, valamint az agynál. A teljesség tisztán magában foglalja az elfogadás képességét, mely képesség csökken, ha az elfogadás kevésbé megkülönböztethető, de általánosabb. Egy zavarosabb elfogadásnak sikerül elfoglalnia egy világosabb helyét, így az kezd eltűnni.

AC 503. A Legősibb Egyház elfogadó képessége nem csak abban áll, hogy elfogadja mi a jó és az igaz, hanem a jócselekedetek gyakorlásából eredő boldogságból és örömből is. E nélkül a boldogság és öröm nélkül, hogy jót tegyenek, az elfogadó képesség nem élő, csak az ilyen boldogság és öröm ad annak életet. A szeretet és elfogadó hit élete, amelyet a Legősibb Egyház élvezett, az az élet, melyben a hasznosság alkalmazásában, vagyis a hasznosság jóságában és igazságában létezik: hasznosságból, hasznosság által, hasznosság szerint, az Úr által adott élet. Nem lehet élet a haszontalanságban, bármilyen haszontalanság ezért eldobandó. Ebből a szempontból a legősibb emberek hasonlítottak az Úrra, ezért elfogadó erejük az Úréhoz hasonlóvá vált. Az elfogadó erő a jó és igaz tudása, ebből következőleg a hité is. Ő, aki szeretetben van, nem a tudás miatt boldog, hanem a jó és igaz cselekedete miatt, vagyis, hogy hasznos.

AC 504. 10, 11. vers _És éle Énós, minekutánna Kénánt nemzette, nyolczszáz tizenöt esztendeig, és nemze fiakat és leányokat. És lőn Énós egész életének ideje kilenczszáz öt esztendő; és meghala._ Itt a “napok”, az “évek” számai, a “leányok és fiúk” és a “meghal” hasonló dolgokat jelentenek.

AC 505. “Énós”, ahogy előbb megfigyeltük, a harmadik egyház, még egyike a legősibb egyházaknak, de kevésbé mennyei, így kevésbé elfogadó, mint “Séth” egyháza. Az utóbbi nem volt olyan mennyei és elfogadó, mint az anyaegyház, amit “Ádámnak” hívtak. Ez a három alkotja a Legősibb Egyházat, mely a következő egyházakhoz képest, a gyümölcsök, vagy magok belső része volt, így a következő egyházak viszonyításként ezek hártyás részei.

AC 506. 12. vers. _Éle pedig Kénán hetven esztendőt, és nemzé Mahalálélt._ Kénán jelenti a negyedik egyházat, Mahalálél pedig az ötödiket.

AC 507. A “Kénánnak” nevezett egyház nem számít a három legtökéletesebb közé, mivel az elfogadásban, melyben az előző egyházak pontosak voltak, általánossá kezdtek válni, többé-kevésbé úgy, mint az első és puhább hártyák, a gyümölcsök vagy magvak belső részéhez képest. Ezt az állapotot valójában nem írják le, de még a következőkből is kitűnik, az “Énoknak” és “Noénak” nevezett egyházak leírásából.

AC 508. 13. 14. vers_. És éle Kénán, minekutánna Mahalálélt nemzette, nyolczszáz negyven esztendeig; és nemze fiakat és leányokat. És lőn Kénán egész életének ideje kilenczszáz tíz esztendő; és meghala._ A “napok” és “esztendők” számai ugyanazt jelentik, mint előzőleg. A “fiak és leányok” itt is az igazságot és jóságot jelentik, vagyis az egyház tagjai bírtak elfogadással, de még általánosabb módon. “Meghala” jelenti az elfogadás ilyen állapotának megszűnését.

AC 509. Itt csak megjegyzendő, hogy minden dolgot az egyház állapotához fűződő kapcsolata határoz meg.

AC 510. 15. vers. _Éle pedig Mahalálél hatvanöt esztendőt, és nemzé Járedet._ “Mahalálél”, mint előzőleg mondtuk, jelenti az ötödik egyházat, “Járed” a hatodikat.

AC 511. Mivel az elfogadó képesség csökkent, és kevésbé részletes és pontos lévén, általánosabbá, vagy homályosabbá vált, így a szeretet, vagy hasznosság élete is. Amilyen a szeretet és hasznosság élete, olyan az elfogadó képesség. Jóságból ismerni az igazságot mennyei dolog; azok élete, akik a “Mahalálélnak” nevezett egyházat alkották, olyan volt, hogy előnyben részesítették az igazságból származó örömöt a hasznosság öröménél, ez megadatott nekem, hogy tapasztalatból megtudjam tőlük a másik életben.

AC 512. 16, 17. vers. _És éle Mahalálél, minekutánna Járedet nemzette, nyolczszáz harmincz esztendeig, és nemze fiakat és leányokat. És lőn Mahalálél egész életének ideje nyolczszáz kilenczvenöt esztendő; és meghala._ Ezek a szavak is ugyanazt jelentik, mint az előzőek.

AC 513. 18. vers. _Éle pedig Járed száz hatvankét esztendőt, és nemzé Énókhot._ “Járed”, ahogy előbb mondtuk a hatodik egyház, “Énókh” pedig a hetedik.

AC 514. A “Járednek” nevezett egyházhoz semmi sem kapcsolódik. Jellemzőjéről “Mahalálél” egyházéból tudhatunk, mely az elődje volt és “Énókh” egyházéból, mely követte, ez a kettő között volt átmenet.

AC 515. 19, 20. vers. _És éle Járed, minekutánna Énókhot nemzette, nyolczszáz esztendőt; és nemze fiakat és leányokat. És lőn Járed egész életének ideje kilenczszáz hatvankét esztendő; és meghala._ Ezeknek a szavaknak jelentése hasonló az előzőekben elmondottakéhoz. Az özönvíz előttiek kora nem volt olyan nagy, hogy Járed kilencszáz hatvankét esztendőt éljen, Methuséláh pedig kilencszáz hatvankilencet, ez mindenki számára látható, különösen abból, amit az Úr isteni könyörületességéből elmondanak a következő fejezetben (Genezis 6:3), ahol azt olvassuk “Napjai százhúsz év lesznek” , így az évek száma nem egy bizonyos ember korát jelentik, hanem az egyház idejét és állapotát.

AC 516. 21. vers. _Éle pedig Énókh hatvanöt esztendőt, és nemzé Methuséláht.  
_”Énókh”, mint előbb mondtuk, jelenti a hetedik egyházat, “Methuséláh” pedig a nyolcadikat.

AC 517. Az “Énókh” egyház minőségét a következő versekben írják le.

AC 518. 22. vers. _És járt Énókh az Istennel, minekutánna Methuséláht nemzette, háromszáz esztendeig; és nemze fiakat és leányokat._ A “járt Istennel” jelenti a hitre vonatkozó tant. “Nemze fiakat és leányokat” jelenti az igazságra és jóságra vonatkozó tantételeket.

AC 519. Ekkor voltak néhányan, akik a tanokat megalkották azokból a dolgokból, amelyek az elfogadás módjai voltak a legősibb egyháznál és annak utódainál, annak érdekében, hogy egy ilyen tan szabályként szolgálhatna arra vonatkozólag, hogy mi a jó és igaz: ezen személyeket hívták “Énókhnak”. Ez az, amit a “járt Énókh az Istennel” szavak jelentenek és így hívták ezt a tant; amit az “Énókh” név jelképez, aminek a jelentése az, hogy “utasít”. Ugyanez nyilvánvaló a “járt” kifejezés jelentéséből és abból a tényből, hogy azt mondták “járt az Istennel”, nem pedig “járt Jehovával”. A “járt Istennel” az, hogy a hit tana szerint tanított és élt, de a “járt Jehovával” az, hogy a szeretet életét élte. A “járt” a beszéd szokásos formája, melynek jelentése, élni, mint “törvény szerint élni”, “rendelet szerint élni” “igazság szerint élni”. A “járni” hivatkozással bír egy helyes út felé, mely az igazsággal kapcsolatos, ebből következőleg a hittel, vagy a hit tanával is. Hogy mit jelent az Igében a “járás”, bizonyos mértékben kitűnik az alábbi passzusokból.

\[2\] Mikeásnál:

_“Megjelentette néked, oh ember, mi légyen a jó, és mit kíván az Úr te tőled! Csak azt, hogy igazságot cselekedjél, szeressed az irgalmasságot, és hogy alázatosan járj a te Isteneddel.”_ (Mikeás 6:8)

Ahol a “járj Isteneddel” jelenti az itt feltüntetett dolgok szerinti életet; bár itt azt mondják “Isteneddel”, míg Énókhnál más szót használnak, mely azt is jelenti, hogy “az Istentőll”, így a kifejezés kétértelmű. Dávidnál:

_Mert megszabadítottad az én lábaimat az eleséstől; hogy járjak Isten előtt az életnek világosságában._ (Zsoltárok könyve 56:14)

Ahol “járjak Isten előtt” a hit igazságában járni, mely az “életnek világossága”.

Ugyanígy Ésaiásnál:

_“A nép, a mely sötétségben jár vala, lát nagy világosságot”_ (Ésaiás 9:2)

Azt mondja az Úr Mózes által:

_“És közöttetek járok, és a ti Istenetek leszek, ti pedig az én népem lesztek.”_ (Mózes III. könyve 26:12)

Jelentése, hogy a törvény szerint kell élniük.

\[3\] Jeremiásnál:

_“És kiterítik azokat a napra és a holdra és az égnek minden serege elé, amelyeket szerettek, és a melyeknek szolgáltak, és a melyek után jártak, és a melyeket kerestek”_ (Jeremiás 8:2)

Ahol szemmel látható megkülönböztetés van a szeretet és hit dolgai között; a szeretet dolgait a “szerettek”, “szolgáltak” fejezik ki, a hit dolgait pedig a “jártak”, “kerestek” szavak. Minden prófétai írásban minden kifejezést pontosan használnak, egy meghatározást sem használnak egy másik helyén. A “járni Jehovával”, vagy “Jehova előtt” az Igében azt jelenti, hogy a szeretet életét élni.

AC 520. 23. 24. vers. _És lőn Énókh egész életének ideje háromszáz hatvanöt esztendő.  És mivel Énókh Istennel járt vala; eltűnék, mert Isten magához vevé._ Az ”Énókh egész életének ideje háromszáz hatvanöt esztendő” azt jelenti, hogy kevesen voltak. Az “Istennel járt” jelenti, mint fent, a hitre vonatkozó tant. Az “eltűnék, mert Isten magához vevé” jelenti a tan megmentését az utódok használatára.

AC 521. Mivel az “eltűnék, mert Isten magához vevé” jelenti a tan megmentését az utódok használatára, Énókh esetében, ahogy már mondtuk, a tanra csökkentette mindazt, ami a Legősibb Egyháznál az elfogadás ügye volt, és amely annak az egyháznak idején nem volt megengedhető. Az elfogadás általi tudás nagyon különbözik a tan általi tanulástól. Azoknak, akik az elfogadásban vannak, nem szükséges tanulniuk a kialakított tanból, mert azt már ismerik. Például: annak, aki tudja hogyan gondolkodjon helyesen, nincs oka arra, hogy megtanítsák a művészet bármilyen szabálya szerinti gondolkodásra, ily módon a jól gondolkodási képessége megsérülne, mint azok esetében, akik erősen ragaszkodnak a tudálékos homályhoz. Azoknak, akik az elfogadás szerint tanulnak, az Úr megengedi, hogy belülről tudják mi a jó és az igaz. Azonban azok, akik a tanokból tanulnak, kívülről kapják a tudást, vagy testi érzékekből. A különbség olyan, mint a világosság és sötétség között. Figyelembe véve azt is, hogy a mennyei ember elfogadása olyan, hogy leírást nem fogad be, a legpillanatnyibb és legrészletesebb dolgokba lépnek be az állapotok és körülmények szerinti összes változattal. De mivel már sejthető volt, hogy a Legősibb Egyház elfogadása megsemmisül, és ezután az emberiség a tanokból tanulja meg mi az igaz és a jó, vagy a sötétség világossá válik, ezért mondják itt, hogy “Isten magához vevé”, vagyis, hogy a tant megmentik az utódok használatára.

AC 522. Az “Énókhnak” nevezettek elfogadásának állapotát és minőségét is megismertették velem. Ez egy fajta általános, homályos elfogadás volt bármilyen határozottság nélkül; ez történik, amikor az ész határozza meg a kívülről jövő látásmódot a tan dolgaira.

AC 523. 25.vers. _Éle pedig Methusélah száz nyolczvanhét esztendőt és nemzé Lámekhet._

“Methusélah” jelenti a nyolcadik egyházat, “Lámekh” pedig a kilencediket.

AC 524. Nem történik említés ennek az egyháznak a minőségére vonatkozóan; de, hogy az elfogadása általános és homályos volt, nyilvánvaló a “Noénak” nevezett egyház leírásából, tehát hogy a tökéletessége csökkent, ezzel együtt a bölcsessége és a megértése is.

AC 525. 26, 27.vers. _És éle Methusélah, minekutánna Lámekhet nemzette, hétszáz nyolczvankét esztendőt; és nemze fiakat és leányokat. És lőn Methusélah egész életének ideje kilenczszáz hatvankilencz esztendő; és meghala._ Ezek a szavak hasonló jelentésűek.

AC 526. 28. vers. _Éle pedig Lámekh száz nyolczvankét esztendőt, és nemze fiat._ “Lámekh” itt a kilencedik egyházat jelenti, melyben az igaz és jó elfogadása olyan általános és homályos volt, hogy az már a semmi közelében volt, így az egyház megsemmisült. A “fiú” jelentése egy új egyház felemelkedése.

AC 527. Az, hogy “Lámekh” egy olyan egyházat jelent, melyben az igaz és jó elfogadása olyan általános és homályos volt, hogy az már a semmi közelében volt, így az egyház megsemmisült, kitűnik abból, amit a vonatkozó fejezetekben mondtak, valamint a következő versben. “Lámekhnek” a vonatkozó fejezetben majdnem ugyanaz a jelentése, mint ebben, nevezetesen az üresség (Genezis 4:18, 19, 23, 24); és őt, aki nemzette, majdnem ugyanúgy hívták: “Methusáél”, így a nevek jelentése megközelítően azonos. “Methusáél”, és “Methuséláh” valami olyasmit jelent, mint meghalni; “Lámekhé” pedig azt, ami megsemmisült.

AC 528. 29. vers. _És nevezé azt Noénak, mondván: Ez vígasztal meg minket munkálkodásunkban s kezünk terhes fáradozásában e földön, melyet megátkozott az Úr._ “Noé” jelenti az Ősi Egyházat. “Ez vígasztal meg minket munkálkodásunkban s kezünk terhes fáradozásában e földön, melyet megátkozott az Úr” jelenti a tant, ami által azt, ami lezüllött, helyreállították.

AC 529. Az, hogy “Noé” jelenti az Ősi Egyházat, vagy az özönvíz utáni három egyház anyaegyházát, a következő oldalakból tűnik ki, ahol Noéval részletesebben foglalkozunk.

AC 530. Ebben a fejezetben a nevek, ahogy előzőleg mondtuk, egyházakat jelentenek, vagy, ami ugyanaz, tanokat. Az egyház létezik és tanból való a neve. “Noé” jelenti az Ősi Egyházat, vagy a tant, mely a Legősibb Egyháztól maradt. Hogy mi történt az egyházakkal vagy tanokkal, már kijelentettük, vagyis hanyatlottak, addig, míg a hit jóságából és igazságából semmi sem maradt, aztán Igében azt mondják, az egyházról, hogy megsemmisítendő. De a maradványok még mindig megmentendőek, vagy azok néhányan, akiben a hit jósága és igazsága megmarad, bár nagyon kis számban vannak. Amennyiben a hit jóságát és igazságát ebben a néhány emberben nem őrizték volna meg, nem lenne kapcsolata a mennynek az emberiséggel. A maradvány vonatkozásában, ami egy emberben egyénenként megvan, ez minél kevesebb, annál kevesebb világosodik meg az általuk birtokolt magyarázat és tudás dolgaiból, a jóság és igazság világossága a maradványból, vagy maradványokon keresztül özönlik be az Úrtól. Ha nincs maradvány az emberben, nem lesz ember, és minél több maradvány van benne, annál inkább ember. A maradványok olyanok, mint néhány égi csillag, mely, ha kisebb, kevesebb fényt ad, ha nagyobb, több fényt. Az a néhány dolog, ami megmaradt a Legősibb Egyháztól azok között van, akikből a Noéról elnevezett egyház állt, de ezek nem az érzékelés maradványai voltak, hanem a tökéletességé, valamint azoké a tanoké, amelyek a legősibb egyházak elfogadásának dolgaiból eredtek. Ezért az Úr most egy új egyházat emelt, mely a legősibb egyházaktól teljesen eltérő természetes jellemzővel rendelkezett, ezért hívták Ősi Egyháznak – ősi a tény miatt, mert az özönvíz előtt idők végén már létezett és az özönvíz után első időszakban is. Erről az egyházról az Úr isteni könyörületességéből, még a továbbiakban beszélünk.

AC 531. Az, hogy “vígasztal meg minket munkálkodásunkban s kezünk terhes fáradozásában e földön, melyet megátkozott az Úr” jelenti a tant, minélfogva ami lezüllött, azt helyreállították, szintén kiderül, az Úr isteni könyörületességéből, a következő oldalakon. A “munkálkodás” jelenti, hogy nem tudták elfogadni azt, ami igaz, kivéve a munkát és nyomort. “Kezük terhes fáradozása e földön, melyet megátkozott az Úr” jelenti azt, hogy semmi jót nem tudtak tenni. “Lámekh” által ezt írják le, mely a megsemmisült egyház. “Munkálkodás és kezük terhes munkája” olyankor létezik, ha maguktól, vagy hozzátartozójuk által, az embereknek ki kell találniuk mi az igaz, és azt kell cselekedniük, ami jó. Ami ebből következik a “föld, melyet megátkozott az Úr”, vagyis, hogy semmi más nem jön ki ebből, mint hamisság és gonoszság. Mit jelent az Úr átka, lásd 245. pont. A “vigasztal” a “fiúra” vonatkozik, vagy Noéra, aki egy új nemzedéket jelent, azaz egy új egyházat, mely az Ősi Egyház. Ez az egyház, vagy “Noé” ezért pihenést, és a pihenésből eredő kényelmet jelenti, ahogy azt a Legősibb Egyháznál mondták a hetedik napról, melyen az Úr pihent (84-88.).

AC 532. 30, 31. vers. _És éle Lámekh, minekutánna Noét nemzette, ötszáz kilenczvenöt esztendőt; és nemze fiakat és leányokat. És lőn Lámekh egész életének ideje hétszázhetvenhét esztendő; és meghala._ “Lámekh”, ahogy előzőleg mondtuk, jelenti a megsemmisült egyházat. A “fiak és leányok” jelentik egy ilyen egyház fogantatását és születését.

AC 533. Mivel semmi más nem kapcsolódik Lámekh-hez, mint az, hogy fiakat és leányokat nemzett, akik egy egyház fogantatása és születése, mi nem foglalkozunk többet ezzel a témával. Milyenek voltak ezek a születések, vagyis a “fiak és leányok”, az egyházból kiderül; amilyen az egyház, olyanok a születések. Mind a két egyház, “Mathuséláh” és “Lámekh” véget ért az özönvíz előtt.

AC 534. 32. vers. _És mikor Noé ötszáz esztendős volt, nemzé Noé Sémet, Khámot és Jáfetet._ “Noé”, ahogy már mondtuk, jelenti az Ősi Egyházat. “Sém, Khám, Jáfet” jelenti a három ősi egyházat, melyeknek a “Noénak” nevezett egyház volt az anyaegyháza.

AC 535. A “Noénak” nevezett egyház nem számolandó be az özönvíz előtti egyházak közé, ami a 29. versből kitűnik, ahol azt mondják “vígasztal meg minket munkálkodásunkban s kezünk terhes fáradozásában e földön, melyet megátkozott az Úr”. A “vígasztal” az, hogy túl fogja élni, és ki fogja bírni. Az Úr isteni könyörületességéből Noéról és fiairól itt beszélünk.

AC 536. Mivel a megelőző oldalakon sokat beszéltünk az özönvíz előtti egyházak elfogadásáról, és mivel napjainkban az elfogadás olyan dolog, amely teljesen ismeretlen, annyira, hogy némelyek az képzelhetik, hogy az egy fajta folyamatos kinyilatkoztatás, vagy valami ami emberekben van elültetve; mások azt, hogy csupán képzelgés, mások, hogy az valamilyen dolog. És mivel az elfogadás a legmennyeibb dolog, amit az Úr adott azoknak, akik a szeretet hitében vannak, és mivel az elfogadás a végtelen változatú általános mennyben van: ezért annak érdekében, hogy az emberekben legyen valamilyen elképzelés arról, mi az elfogadás, az Úr isteni könyörületességéből, a következő oldalakon leírhatom az elfogadás alapvető fajtáit, melyek a mennyekben léteznek.

FOLYTATÁS A MENNYRE ÉS A MENNYEI ÖRÖMRE VONATKOZÓLAG

AC 537. Egy bizonyos szellem, aki a bal oldalamhoz csatlakozott, megkérdezett engem, tudom-e hogyan juthat a mennybe. Megengedték nekem, hogy elmondjam azt, hogy a mennybe való bebocsátás csakis az Úrra tartozik, aki egyedül tudja milyen az ember minősége. Nagyon sokan érkeznek a földről, akik csak arra törekednek, hogy a mennybe jussanak, teljesen figyelmen kívül hagyva azt, mi a menny és mi a mennyei öröm, hogy a menny a kölcsönös szeretet, és a mennyei öröm származékos öröm. Ezért azokat, akik ezt nem tudják, tapasztalatszerzésre utasítják. Például: volt egy bizonyos szellem, újonnan érkezett a földről, aki hasonló módon vágyott a mennybe, és annak érdekében, hogy megtudhassa milyen természetű a menny, a lelkét megnyitották, hogy érezhessen valamit a mennyei örömből. Ahogy azonban azt megérezte elkezdett siránkozni és gyötrődni, és könyörögni, hogy szállítsák el, mondván nem képes a fájdalom miatt élni; ezért a lelkét lezárták a mennyek felé, és ily módon helyrehozták. Ebből a példából láthatjuk, hogy lelkiismeret furdalással és fájdalommal kínozzák meg azokat, akik nincsenek felkészülve, hogy kicsit is beléphessenek.

AC 538. Voltak néhányan, akik bebocsátást kerestek a mennyekbe anélkül, hogy tudták volna mi a menny. Elmondták nekik, hogy amennyiben nincsenek a szeretet hitében, a mennyekbe való belépés olyan veszélyes lehet, mint a lángokba; de ők még mindig keresték. Amikor az első belépő kapuhoz értek, ahogy mondták, az angyali szellemek alacsonyabb szférája olyan keményen odaütött, hogy fejhossznyival hátraestek, ily módon megtanulták azt, milyen veszélyes még csak megközelíteni is a mennyet addig, míg nincsenek felkészítve az Úr által a hit hatásainak befogadására.

AC 539. Egy bizonyos lélek, aki testi életében házasságtöréseket követett el, kívánságának megfelelően bebocsáttatást nyert a mennyek első küszöbére. Ahogy megjött, azonnal elkezdett szenvedni és érezte a saját hullaszerű bűzét, végül nem bírta tovább elviselni. Úgy tűnt neki, ha továbbmenne, megsemmisülne, és mikor lepillantott az alul lévő földre, dühös lett, hogy ilyen szenvedést kell éreznie a mennyek első küszöbén, csupán azért, mert olyan szférába érkezett, melynek ellenére volt a házasságtörés. Boldogtalanok között van.

AC 540. Majdnem mindenki, aki a másik életbe jön, tudatlan a mennyei öröm és üdvösség természetét illetően, mert nem ismerik a belső öröm természetét és minőségét. Kialakítanak egy elképzelést, mely csupán a test és a világ élvezeteire és örömeire épül. Nem tudják, hogy az elképzelésük semmi, és hogy az igazság az, hogy a testi és világi örömök viszonylag nem létezők és visszataszítók. Ennek érdekében ezért azok, akik készségesek, megtanulhatják és megtudhatják mi a mennyei öröm, és elsőként viszik őket a paradicsomba, ami minden elképzelést felülmúl (amire vonatkozóan az Úr isteni könyörületességéből lejjebb lesz szó), és azt feltételezik, hogy a menny paradicsomába érkeztek. Aztán megtanítják nekik, hogy ez nem az igazi mennyei boldogság, ezért megengedik nekik, hogy az öröm belső állapotát megtapasztalják, amely elfogadható a belső létüknek. Aztán a béke állapotába szállítják őket, a még belsőbb létbe, és ők elismerik, hogy ebből egyáltalán semmi nem fejezhető ki és képzelhető el. Végül bevezetik őket az ártatlanság állapotába, a belső érzésig. Ily módon megengedik nekik, hogy megtanulják az igazi szellemi és mennyei jó természetét.

AC 541. Bizonyos szellemeket, akik tudatlanok a mennyei öröm természetét illetően, váratlanul a mennyekbe vittek, miután olyan állapotba hozták őket, hogy ez lehetséges lett, vagyis egy olyan állapotba, melyben testi dolgaik és különös elgondolásaik elcsendesedtek. Itt hallottam egyiküktől, hogy most először érezte, hogy milyen nagyszerű a mennyei öröm, és hogy nagyot tévedett, mivel más elképzelése volt erről, de most elismerte, hogy belül az öröm mérhetetlenül nagyobb, mint amit bármilyen testi örömben érzett, amilyeneket az emberek élveznek a testi életükben, és amelyeket visszataszítónak nevezett.

AC 542. Azok, akiket felvittek a mennybe annak érdekében, hogy megtudhassák a minőségét, mind a testi dolgaik, mind különös elgondolásaik lecsendesedtek – senki sem léphet a mennyekbe a testi dolgokkal és különös elgondolásokkal, ha azt magukkal hozzák a földről – vagy körülvette őket a szellemek szférája, akik csodálatosan mérséklik ezen dolgokat, mivel azok tisztátalanok és ez nézeteltéréshez vezethetne. Néhányuk lelkét megnyitják. Így és más módon készítik elő őket, életük és természetük szerint.

AC 543. Bizonyos szellemek vágyakoznak megtudni a mennyei öröm természetét, és ezért megengedték nekik, hogy felismerjék a saját bensőjüket, ez olyan fok, hogy többet nem tudnak elviselni; ez még nem az angyali öröm, sőt alig egyenlő a legalacsonyabb angyali örömmel, mivel megadatott nekem, hogy felismerjem az örömük közlését. Az olyan törékeny volt, mintha fagyos lenne, és mégis a belső örömükben lévén, a legmennyeibbnek hívták. Ebből nem csak az volt nyilvánvaló, hogy az örömöknek van foka, hanem az is, hogy valakinek a bensője alig közelíti meg a másik külsejét, vagy közepét, és hogy amikor valaki megkapja a saját benső örömét, akkor mennyei örömben van, és nem tudja elviselni azt ami még beljebb van, mert az fájdalmas.

AC 544. Bizonyos szellemek, akiket bebocsátottak az első menny ártatlanság mennyébe, beszéltek hozzám és bevallották, hogy az öröm és boldogság állapota olyan, amilyet sohasem tudtak volna elképzelni. Ez még csak az első mennyben volt, és három menny van, az ártatlanság állapotai mindegyikben, megszámlálhatatlan változatossággal.

AC 545. Annak érdekében, hogy megismerhessem a menny és mennyei öröm természetét és minőségét, sokáig és gyakran megengedte az Úr, hogy érzékeljem a mennyei öröm gyönyörűségét, így, ahogy megismerhettem a gyakorlati tapasztalatból, valóban ismerem, de nincs eszköz, amivel leírhatnám. Annak érdekében, hogy néhány elképzelést adjak erről, elmondhatom, hogy a mennyei öröm megszámlálhatatlan öröm és boldogság hatása, amelyek egy általános örömöt alakítanak ki egyidejűleg, amely általános örömben, vagyis általános hatásban, megszámlálhatatlan hatás összhangja van, ami nem kapcsolódik világosan az elfogadáshoz, csak rejtetten, mert az elfogadás nagyon általános. Még azt is megengedték nekem, hogy felismerjem, hogy ebben a dolgok megszámlálhatatlanok, olyan sorrendben, hogy nem is lehet leírni, ezek a megszámlálhatatlan dolgok olyanok, mint a mennyei állapotok folyama. Ilyen állapot létezik a hatás minden apró dolgában, melyek mindegyike együtt jelenik meg és együtt érzékelik nagy általánosságban, annak befogadóképessége szerint, aki alanya annak. Egyszóval, minden általános örömben, vagy hatásban határtalan dolgok vannak legtökéletesebb formába rendezve, és semmi sincs, ami nem élő, vagy nincs hatással létünk belső dolgaira, mert a mennyei örömök a bensőből fakadnak. Azt is felismertem, hogy az öröm és boldogság, ha szívből jön, nagyon könnyen beépül az összes belső jellemvonásba, így az összegyűlt természetbe, a gyönyör egy olyan belső érzetével, hogy a természet nem más, mint öröm és boldogság, és az egész eredendő elfogadás és érzékelési kör ugyanaz, hemzseg a boldogságtól. Összevetve ezeket a testi boldogság örömeivel olyan, mint a vastag, szúrós por, összehasonlítva a tiszta és kellemes szellővel.

AC 546. Azért, hogy megismerhessem, hogy mi a helyzet azokkal, akik a mennyekben kívántak lenni, és nem voltak olyanok, hogy ott lehettek volna, egyszer, amikor némely mennyei társaságban voltam, egy angyal, mint csecsemő, megjelent nekem, világoskék virágokból készült koszorúval a fején és más színű virágfüzérrel a teste körül. Ezáltal megadatott megtudnom, hogy olyan társaságban vagyok, ahol emberszeretet van. Aztán néhány jóindulatú szellemet engedtek be ugyanabba a társaságba, akik abban a pillanatban, amikor beléptek, még értelmesebbekké váltak, és úgy beszéltek, mint az angyali lelkek. Azután még néhányat beengedtek, akik maguktól kívántak ártatlanok lenni, akiknek állapotát egy csecsemő jelképezte, aki tejet hány ki a szájából. Ilyen volt az állapotuk. Aztán beengedtek még néhányat, akik feltételezték, hogy maguktól is értelmesek, az állapotukat az arcuk mutatta, mely élesnek tűnt, de elég becsületesnek; és úgy tűnt, mintha csúcsos kalapot viselnének, melyről egy éles pont világított, de az arcuk nem olyan volt, mint az emberi hús, hanem mintha kifaragott és élettelen lett volna. Ilyen állapotban voltak azok, akik azt hitték, hogy ők maguktól lelkiek, vagyis képesek a hitet maguktól bírni. Más szellemeket is beengedtek, akik nem maradhattak ott, és megdöbbentek, elcsüggedtek és elrepültek.

6\. FEJEZET

A MENNYRE ÉS MENNYEI ÖRÖMRE VONATKOZÓLAG

AC 547. A lelkek, akik a másik életbe jönnek, teljesen tudatlanok a menny és mennyei öröm természetének vonatkozásában. Nagyon sokan azt feltételezik, hogy az egy olyan fajta öröm, melyet bárki megkaphat, mindegy hogyan élt, még azok is, akik gyűlölték felebarátjaikat, és házasságtörésben éltek. Nincsenek tudatában annak a ténynek, hogy a menny közös és szűzies szeretet, és a mennyei öröm származékos boldogság.

AC 548. Néhányszor beszélgettem olyan szellemekkel, akik újonnan jöttek a világból, az örök élet állapotáról, elmesélve nekik, milyen fontos számukra ismerni ennek a királyságnak az Urát, a kormányzás természetét, éppen úgy, mint azoknak, akik ezen a világon más királyságba mennek, érdekeltek abban, hogy tudják ki és milyen a király, a kormányzás természetét, és más egyéb dolgokat, melyek a királyságra vonatkoznak. Ugyanennyire érdekeltek lennének ebben a királyságban, ahol örökre élni fognak. Elmondtam nekik, hogy az Úr egyedül kormányozza mind a mennyet, mind a világegyetemet, Ő az, aki uralkodik, az egy, aki uralkodik másokon. A királyság, amiben most vannak az Úr királysága, melynek törvényei örök igazságok, melyek azon nagy törvényen alapulnak, hogy az emberek szeressék az Urat mindenek felett és felebarátjaikat, mint önmagukat, sőt, most jobban, mint önmagukat, mert ha olyanok szeretnének lenni, mint az angyalok, ezt kell tenniük. Mindezekre nem tudtak válaszolni, mert testi életükben hallottak ilyesmit, de nem hitték el. Csodálkoztak, hogy ilyen szeretet létezik a mennyben, hogy valaki jobban szeresse felebarátját, mint önmagát, látván, amit hallottak, hogy szeressék felebarátjaikat, mint önmagukat. Megmondták nekik, hogy a másik életben minden jóság mérhetetlenül megnagyobbodik, és hogy a testben lévő élet olyan, hogy nem mehet tovább annál, hogy a felebarátját úgy szeresse, mint önmagát, mert a testi dolgokban élnek. Amikor azonban azt eltávolítják, a szeretet tisztább lesz, végül angyali, melyben a felebarát iránti szeretet nagyobb lesz, mint az önmaguk iránti. Az ilyen szeretet lehetősége nyilvánvaló a kapcsolódó szeretetből, mely néhány személynél létezik, akik inkább választanák a halált, minthogy házastársuk megsérüljön; vagy a szülői szeretet gyermekeik iránt, amikor az anya az éhezést vállalja, nehogy gyermekét éhesen lássa, még a madarak és állatok között is. Ugyancsak nyilvánvaló az őszinte barátságból, mely a veszélyben mutatkozik meg; és még az udvarias és színlelt barátságból is, mely utánozná az igaz barátságot, jobb dolgokat ajánlva azoknak, akiknek jót kívánunk, nagyszerű kijelentéseket téve, még ha azok nem is jönnek szívből. Végül a lehetősége nyilvánvaló a szeretet igazi természetéből, mely megtalálja örömét mások szolgálatában, nem a maga javára, hanem a szeretet saját javára. Ezt mind nem érthetik meg azok, akik önmagukat jobban szeretik, mint másokat, akik testi életükben nyereségre kapzsiak voltak, és legkevésbé a fösvények.

AC 549. Az angyali állapot olyan, hogy mindenki közli saját örömét és boldogságát a másikkal. A másik életben tökéletes közlése és elfogadása van minden hatásnak és gondolatnak, annyira, hogy minden egyes személy közölheti örömét mindenkivel, és mindenki eggyel, és ez olyan, mintha mindenki a középpontban lenne. Ez a mennyei forma. Ezért minél többen alkotják az Úr királyságát, annál nagyobb a boldogság, mert ez egyenes arányban nő a számokkal, ezért a mennyei boldogság kifejezhetetlen. A közlés, mindenki eggyel és egy mindenkivel, akkor létezik, ha mindenki jobban szereti a másikat, mint önmagát. De ha valaki jobbat kíván magának, mint a másiknak, az önszeretet uralkodik, mely semmit sem közöl a másikkal, csak a saját elképzelést, ami nagyon alávaló, és amikor ezt felfogják, ezt a személyt azonnal száműzik és elutasítják.

AC 550. Ugyanúgy, mint az emberi testben, minden dolog mind általánosan, mind részleteiben csatlakozik minden egyéb általános és egyéni használatához, és így van ez az Úr királyságában is, melyet úgy alkottak meg, mint egy embert és valójában úgy hívják Nagy Ember. Ily módon mindenki közreműködik közelebbről, vagy távolabbról, sokféleképpen, mindenki boldogságában, az egyedül az Úr által felállított és következetesen fenntartott parancs szerint.

AC 551. A végtelen mennynek kapcsolata van az Úrral, és ott ugyanígy mindenkinek, mind általánosságban, mind részleteiben kapcsolata van a Nagy és Egyedüli Élőlénnyel a végtelenben mind egészében, mind a legegyénibb összetevőiben; onnan jön a parancs, onnan jön az egyesülés, onnan jön a közös szeretet és onnan jön a boldogság; ily módon minden egyes egyén kapcsolódik mindenki jólétéhez és boldogságához, ahogy mindenki az egyénekéhez.

AC 552. Hogy a mennyekben minden öröm és boldogság egyedül az Úrtól ered, sok tapasztalatból tudtam meg, melyekhez a következők kapcsolódnak. Láttam azt, hogy a lehető legnagyobb szorgalommal néhány angyali szellem egy lámpaoszlopra lámpákat szerelt, és gazdagon díszítették virágokkal az Úr tiszteletére. Egy, vagy két óráig megengedték nekem, hogy szemtanúja legyek annak, milyen nagy fájdalommal dolgoztak, hogy minden gyönyörű és figyelemreméltó legyen, feltételezvén, hogy mindezt maguktól teszik. Azonban megadatott nekem a felismerés, hogy maguktól semmit sem tudtak volna megtervezni. Végül néhány óra múlva azt mondták, hogy kialakítottak egy igen szép, figyelemreméltó lámpaoszlopot az Úr tiszteletére, mely megörvendeztette szívüket. De én elmondtam nekik, hogy maguktól semmit sem gondoltak és alakítottak ki, csak az Úr segítségével. Először alig hitték el, de angyali lelkek lévén, megvilágosodtak és beismerték ezt. Így van minden más jellegzetes dologgal, és a hatások és gondolatok mindenségével is, általánosságban és részleteiben is, valamint a mennyei örömmel és boldogsággal – ezek legeslegkisebb része is egyedül az Úrtól van.

AC 553. Azok, akik közös szeretetben élnek a mennyben, folyamatosan haladnak fiatalságuk tavasza felé, és egyre örömtelibb és boldogabb a tavasz minél több ezer évet élnek, és folyamatosan emelkednek az öröklétbe a közös szeretet, emberszeretet és hit előrehaladása és fokozatai szerint. Azok a nőnemű személyek, akik öreg korukban haltak meg és elgyengítettek az évek, és akik az Úr hitében és felebarátjaik iránti emberszeretetben éltek, valamint felebarátjaik és férjeik iránt boldog összetartó szeretetet tápláltak, a leélt évek után egyre jobban közelednek fiatalságuk hamvasságához, asszonyiságuk korai szakaszába kerülnek, és megszépülnek, olyannyira, hogy az ilyen szépség felülmúl mindent, ami természetes látással érzékelhető. A jóság és emberszeretet alakítja és mutatja meg a saját kedvességüket, és az emberszeretet fénye és szépsége ennek révén sugárzik arcuk minden kis részéről, így ők az emberszeretet igazi alakjai: néhányat megláttak és csodáltak. Az emberszeretet alakja, mint ahogy a másvilági életben látható, ugyanolyan, mint maga az emberszeretet, ami ábrázol, és amit ábrázol, vagyis mint a teljes angyal, különösen az arca, mintha emberszeretet volna. Az emberszeretet egyszerűen megjelenik, hogy lássák, és az elme elfogadja. Amikor azt az alakot meglátják, ez a hihetetlen szépség, mely emberszeretettel párosul, azonnal az észlelő elméjének legbelsejébe kerül. Ennek az alaknak a szépségén keresztül a hit igazságait látja meg képzeletben, és el is fogadja abból. A másik életben ilyen alakokká, vagy szépségekké válnak azok, akik az Úr hitében élnek, vagyis az emberszeretet hitében. Az összes angyal ilyen alakú, végtelen változatossággal és mennyekkel.

GENEZIS 6:1-8

_1. Lőn pedig, hogy az emberek sokasodni kezdének a föld színén, és leányaik születének.  
  2. És láták az Istennek fiai az emberek leányait, hogy szépek azok, és vevének magoknak feleségeket mind azok közűl, kiket megkedvelnek vala.  
  3. És monda az Úr: Ne maradjon az én lelkem örökké az emberben, mivelhogy ő test; legyen életének ideje száz húsz esztendő.  
  4. Az óriások valának a földön abban az időben, sőt még azután is, mikor az Isten fiai bémenének az emberek leányaihoz, és azok gyermekeket szűlének nékik. Ezek ama hatalmasok, kik eleitől fogva híres-neves emberek voltak.  
  5. És látá az Úr, hogy megsokasult az ember gonoszsága a földön, és hogy szíve gondolatának minden alkotása szüntelen csak gonosz.  
  6. Megbáná azért az Úr, hogy teremtette az embert a földön, és bánkódék az ő szívében.  
  7. És monda az Úr: Eltörlöm az embert, a kit teremtettem, a földnek színéről; az embert, a barmot, a csúszó-mászó állatokat, és az ég madarait; mert bánom, hogy azokat teremtettem.  
  8. De Noé kegyelmet talála az Úr előtt._

A TARTALOM

AC 554. A tárgy, amivel itt foglalkozunk az özönvíz előtti emberek állapota.

AC 555. Az emberről, ahol az egyház volt, érzéki vágyakról, melyek a “leányok” - elkezdtek uralkodni. A hit tanát összekapcsolták érzéki vágyaikkal, így gonoszságban és hamisságban megerősítették magukat, melyet az “Istennek fiai vevének magoknak feleségeket, embernek leányait” (1, 2 vers) jelent.

AC 556. Mivel a jóságból és igazságból semmi sem maradt, azt megjósolták, hogy az embert másmilyenre kellene formálni, annak érdekében, hogy megmaradhasson, ezt jelenti a “száz húsz esztendő” (3. vers).

AC 557. Azok, akik a hit tanait az érzéki vágyaikba, ennek következtében az önszeretetbe is süllyesztették, borzasztó meggyőződést alakítottak ki önnön nagyságukról másokkal szemben, ezt jelentik az “óriások” (4. vers).

AC 558. Ezek következtében többé nem maradt akarása, vagy elfogadása a jónak és igaznak (5. vers).

AC 559. Az Úr könyörületességét a “megbáná és bánkódik az ő szívében” jelenti (6. vers). Olyanokká váltak, hogy érzéki vágyaik és meggyőződésük szükségszerűen végzetesnek bizonyult számukra (7. vers). Annak érdekében, hogy az emberiséget megmentsék, új egyháznak kellet létrejönnie, mely “Noé” (8. vers).

BELSŐ ÉRTELEM

AC 560. Mielőtt tovább folytatnánk, meg kell említenünk, mi történt az egyházzal az özönvíz előtt. Általánosságban beszélve, az volt mind az utód egyházakkal, mind a zsidó egyházzal az Úr eljövetele előtt, valamint a keresztény egyházzal az Úr eljövetele után, hogy az igaz hit tudása elzüllött és megromlott; de különösen, mint az özönvíz előtti egyház embereire vonatkozóan, az idők folyamán borzasztó meggyőződéseket fogadott be, és a hit jóságait és igazságait a bolond érzéki vágyaira süllyesztette olyannyira, hogy azokból alig maradt valami. Amikor elérték ezt az állapotot, szenvedtek maguktól, mert az emberek nem élhetnek maradványok nélkül. Ahogy már mondtuk, ezek a maradványok különböztetik meg az ember életét a vadállatokétól. A maradványokból, vagyis az Úrtól származó maradványokon keresztül képes az ember embernek maradni, tudni mi a jó és igaz, mindenre odafigyelni, és végezetül gondolkodni és okot keresni; egyedül a maradványokban van lelki és mennyei élet.

AC 561. Mik ezek a maradványok? Nem csak a jóság és igazság, amit az ember az Úr Igéjéből megtanul gyermekkora óta, és így az emlékezetébe vésődik, hanem minden ebből eredő állapot is, úgymint a kisgyermek ártatlanságának állapota; a szülők, testvérek, tanárok, barátok iránt szeretet állapota; a felebarát iránti emberszeretet és a szegények és szükséget látók iránti sajnálat állapota; egyszóval a jóság és igazság minden állapota. Ezen állapotokat az emlékezetbe vésődött jóságokkal és igazságokkal együtt, hívják maradványoknak, melyeket az Úr megőrzött és felhalmozott az emberben, teljesen annak tudta nélkül, a belső emberben. Teljesen elkülönítette azoktól a dolgoktól, melyek az embernek megfelelnek, vagyis a gonoszságtól és hamisságtól. Az Úr olyannyira megőrizte az emberben ezeket az állapotokat, hogy semmi sem veszett el. Megadatott megtudnom ezt abból a tényből, hogy egy ember minden állapota, a csecsemőkortól a végleges öregségig, nemcsak megmarad a másik életben, hanem vissza is tér, sőt valójában pontosan úgy tér vissza, amilyen akkor volt, mikor ezen a világon élt. Nemcsak az emlékezet jósága és igazsága az, ami megmarad és visszatér, de az ártatlanság és emberszeretet minden állapota is. Amikor azonban a gonoszság és hamisság állapota elevenedik fel – minden egyes és az összes, még a legkisebb is megmarad és visszatér – a z Úr a jóság állapotának eszközével csillapítja. Mindebből nyilvánvaló, hogy az olyan ember az örök kárhozatra kerül, akinek nincsenek maradványai. (468. fejezet)

562\. Az özönvíz előtti embereknek végül alig volt maradványuk, mert olyan tulajdonságaik voltak, hogy átitatódtak borzalmas és hihetetlen meggyőződéssel minden olyan dologra vonatkozóan, ami eszükbe jutott, vagy kigondoltak, nem léptek volna vissza egy fikarcnyit sem, a leghatalmasabb önszeretettel rendelkeztek, azt feltételezték magukról, hogy olyanok, mint az istenek és bármilyen gondolatuk isteni. Ilyen meggyőződés egyetlen emberben sem létezett sem előtte, sem azóta. Ez halálos és fojtogató, és ezért a másik életben az özönvíz előttiek nem lehetnek együtt más szellemekkel, mert amikor ők jelen vannak, elveszik a gondolkodás erejét az által, hogy beléjük oltják a félelmetesen meghatározott meggyőződésüket, nem említve más ügyeket, melyekről az Úr könyörületességéből a továbbiakban beszélni fogunk.

563\. Amikor egy ilyen meggyőződés az embert a birtokába keríti, olyan, mint a ragasztó, melyre ráragad a jóság és igazság, melyek egyébként maradványok lennének, és azt eredményezi, hogy a maradványok már nincsenek felhalmozva, vagy ami még fel van halmozva, az használhatatlan. Ezért amikor ezek az emberek az ilyen meggyőződés tetőfokára érnek, saját egyetértésük megszűnik és megfojtja egy árvízhez hasonló áradás; ezért a megszűnésüket az “özönvízhez’ hasonlítják és a legősibb emberek szokása szerint így is írják le.

AC 564. 1. vers _Lőn pedig, hogy az emberek sokasodni kezdének a föld színén, és leányaik születének._ Itt az “ember” az emberiség azon fajtáját jelenti, mely ebben az időben élt. A “föld színe” jelenti mindazt a területet, ahol az egyház volt. A “leányok” itt azokat a dolgokat jelentik, melyek ezeknek az embereknek akaratához tartozott, vagyis az érzéki vágyat.

AC 565. Az, hogy az “ember” jelenti itt az ekkor létező emberiséget, és hogy ez a faj gonosz és romlott volt, kitűnik a következő fejezetekből: “Ne maradjon az én lelkem örökké az emberben, mivelhogy ő test” (3. vers). “megsokasult az ember gonoszsága a földön, és hogy szíve gondolatának minden alkotása szüntelen csak gonosz”(5. vers). “Eltörlöm az embert, a kit teremtettem” (7. vers); és a következő fejezetből (Genezis 7:21, 22) “És oda vesze minden földön járó test, és minden ember a minek orrában élő lélek lehellete vala”. Az emberről már elmondtuk, hogy az Úr az egyedüli Ember, tőle ered minden mennyei ember, vagy mennyei egyház, ezt hívták “embernek”. Ezután minden más egyházat embernek hívtak; minden egyes embert, nem számít milyen hitű, hogy megkülönböztessék az állatoktól. Ettől még nem ember az ember, és nem különbözik az állatoktól, csak a maradvány erkölcse miatt, ami az Úrtól való. Ezek miatt hívják az embert embernek, és mivel a maradványok okán hívják őket így, melyek az Úrhoz tartoznak, és tőle van, hogy az embernek, akármilyen gonosz is, ember a neve, mert az ember semmi esetre sem ember, hanem az állat leghitványabbja, ha nincs maradványa.

AC 566. Az hogy a “föld színe” jelenti mindazt a térséget, ahol az egyház volt, nyilvánvaló a “föld” jelentéséből: az Igében lényeges különbség van a “föld” és “szárazföld” között; a “föld” mindenütt az egyházat jelenti, vagy olyat, ami az egyházhoz tartozik. Ebből jön az “ember”, vagy az “Ádám”, mely a “föld”; a “szárazföld” olyan különböző helyeket jelent, ahol nincs egyház, vagy egyházhoz tartozó dolog, mint az első fejezetben, ahol a “szárazföldet” csak megnevezik, mert még nem volt egyház, vagy újjászületett ember. A “földet” először a második fejezetben említik, mert akkor már létezett az egyház. Ezért itt, és a következő fejezetben azt mondják, (Genezis 7:4, 23), hogy “mindenek eltöröltetének a földről”, ami azt a térséget jelenti, ahol volt egyház. De a Genezis 7:3 fejezetében egy egyházról beszélnek, melyet megalkottak, azt mondják “magvok maradjon az egész föld színén”. A “földnek” ugyanaz a jelentése mindenütt az Igében; Ésaiásnál is:

_“Mert könyörül az Úr Jákóbon, és ismét elválasztja Izráelt, és megnyugotja őket földjükön;  És felveszik őket a népek, és elviszik őket lakhelyökre, és Izráel háza bírni fogja őket az Úr földén”_ (Ésaiás 14: 1, 2)

Az egyházról beszél, amelyet megcsináltak; ahol nem volt egyház azt néhány fejezetben “földnek” hívták (Ésaiás 14:9, 12, 16, 20, 21, 25, 26)

\[2\] Újra:

_“És Júda földe félelmére lesz Égyiptomnak. Ama napon lesz öt város Égyiptomnak földén, a melyek Kanaán nyelvén szólanak”_ (Ésaiás 19:17, 18)

Ahol a “föld” jelenti az egyházat, a “földén”azt a helyet, ahol nincs egyház. Ugyanúgy:

_“Inogva meging a föld, miként a részeg. Meglátogatja az Úr a magasság seregét a magasságban, és a föld királyait a földön.”_ (Ésaiás 24:20, 21)

Jeremiásnál:

_“A föld miatt, a mely retteg, mert nem esett eső a földön, szégyenkeznek a szántóvetők, és befedik fejöket.  Még a szarvas-üsző is megellik a mezőn”_ (Jeremiás 14:4, 5)

Ahol a “föld”, mely tartalmazza a “földet”, és a “föld”, mely tartalmazza a mezőt.

\[3\] Ugyanúgy:

_“A ki kihozta és a ki haza vezérlette Izráel házának magvát az északi földről és mindama földekről, a melyekre kiűztem vala őket, és lakoznak az ő földjökön_._”_ (Jeremiás 23:8)

Ahol a “föld” és “földek” azt a helyet jelentik, ahol nincsenek egyházak; a “Föld” pedig ahol az egyház és igaz imádás van. Újra:

_“Olyanná teszem Jeruzsálem maradékát, a kik itt maradnak e földön, és azokat, a kik Égyiptom földén laknak.  És kiteszem őket rettegésnek, veszedelemnek a föld minden országában;  És fegyvert, éhséget és döghalált bocsátok reájok mindaddig, a míg elfogynak a földről, a melyet nékik adtam és az ő atyáiknak.”_ (Jeremiás 24:8, 9, 10)

Ahol a “föld” jelenti a tant és imádatot, ami ebből eredt, ugyanúgy, mint Jeremiásnál 25:5.

\[4\] Ezékielnél:

_“Egybegyűjtelek titeket a tartományokból, melyeken elszéledtetek.  És megtudjátok, hogy én vagyok az Úr, mikor beviszlek titeket Izráel földjére, arra a földre, melyért fölemeltem kezemet, hogy adom azt a ti atyáitoknak.”_ (Ezékiel 20:41, 42),

Ahol a “föld” jelenti a belső imádatot; és “tartománynak” hívják, amikor nem volt belső imádat. Malakiásnál:

_“És megdorgálom érettetek a kártevőt, és nem veszti el földetek gyümölcsét, és nem lesz a szőlőtök meddő a mezőn. És boldognak mondanak titeket mind a nemzetek; mert kívánatos földdé lesztek ti”_ (Malakiás 3:11, 12)

Ahol a “föld” a tartalmat, és ezért egyszerűen az embert jelenti; akit “földnek” hívnak, amikor a “föld” jelenti az egyházat, vagy tant.

\[5\] Mózesnél:

_“Ujjongjatok ti nemzetek, ő népe! Ő földjének és népének megbocsát!”_ (Mózes V. könyve 32:43)

ez nyilvánvalóan a pogányok egyházát jelenti, melyet “földnek” neveznek. Ésaiásnál:

_“Mert mielőtt e gyermek megtanulná megvetni a gonoszt, és a jót választani, elpusztul a föld, melynek két királyától te reszketsz.”_ (Ésaiás 7:16)

Az Úr eljöveteléről beszél; “elpusztul a föld” jelenti az egyházat, vagy a hit igaz tanát. Az is nyilvánvaló, hogy a “földet” és “mezőt” hívják maggal bevetettnek; mint Ésaiásnál:

_“És ad esőt a magra, a melylyel a földet beveted. A barmok és a szamarak, a melyek a földet szántják”_ (Ésaiás 30:23, 24)

Joelnél:

_“Elpusztíttatott a mező, gyászol a föld; mert elpusztíttatott a gabona.”_ (Jóel 1:10)

Nyilvánvaló, hogy az “ember”, aki zsidó nyelven “Ádámnak” hívnak a “föld” után, az egyházat jelenti.

AC 567. Minden olyan területet az egyház területének hívnak, ahol azok élnek, akiket az igazi hit tana vezérel; mint Kánaán földjét, amikor a zsidó egyház ott volt és Európát, ahol most a keresztény egyház van; ezen kívüli földek és országok nem az egyház területei, vagy a “föld felszíne”. Ahol az özönvíz előtt volt az egyház, szintén előtűnhet a földekről, melyeket az Éden kertjéből eredő folyók öveztek, melyeket az Ige számos fejezetében úgy írnak le, mint Kánaán földjének határait. És abból is, ami következik az óriásokra vonatkozóan, hogy a “földön” voltak; hogy ezek a Nephilimek (óriások) Kánaán földjén éltek, nyilvánvaló abból, amit Anák fiairól mondanak, hogy ők az “óriásoktól” származtak. (Mózes IV. könyve 13:33)

AC 568. Az, hogy a “leányok” jelentik mindazon dolgokat, mely az ember akaratához kapcsolódik, következésképpen az érzéki vágyat is, nyilvánvaló abból, amit mondtunk és megmutattunk a “fiakra és Leányokra” vonatkozóan a vonatkozó fejezetben (Genezis 5:4), ahol a “fiak” jelentik az igazságot, és a “leányok” a jóságot. A “leányok”, vagy a jóság az akaraté, de amilyen egy ember, amilyen a megértése és akarata, olyanok a “fiak és leányok”. Jelen fejezetben a romlott állapotú emberrel foglalkozunk, akinek nincs akarata, csak érzéki vágya az akarat helyett, melyről azt feltételezi, hogy az akarat és úgy is nevezi. Amit állítanak a dolgok minőségével kapcsolatban, amikről beszélnek, és hogy az ember, akinek lányairól itt beszélnek, romlott ember volt, már előzőleg megmutattuk. Az ok, amiért a “leányok” jelentik az akarat dolgait és ahol nincs meg a jóság akarata, érzéki vágy van; és amiért a “fiak” jelentik a megértés dolgait és azt, ahol nincs meg az igazság megértése, képzelődés van, az, hogy a női nemet olyanná alakították, hogy inkább az akarat, vagy érzéki vágy uralkodik benne, mint a megértés. Ilyen a teljes jellemük és természetük, ellentétben a férfi nemmel, akit úgy alakítottak, hogy bennük az értelem, vagy a józan ész uralkodik, és ilyen a jellemük és a természetük is. Így a kettejük házassága olyan, mint az akaraté és megértésé, melyek minden emberben megvannak; ettől a naptól fogva nincs meg a jóság akarata, csak az érzéki vágyé; és mégis, hogy még valami értelmet, vagy ésszerűt lehessen nekik adni, sok törvényt vezettek be a zsidó egyházban a férj előjogaira és a feleség engedelmességére.

AC 569. 2. vers _És láták az Istennek fiai az emberek leányait, hogy szépek azok, és vevének magoknak feleségeket mind azok közűl, kiket megkedvelnek vala._ Az “Istennek fiai” jelentik a hit elvi dolgait. A “leányok” itt is, mint előzőleg, az érzéki vágyat. A “láták az Istennek fiai az emberek leányait, hogy szépek azok, és vevének magoknak feleségeket mind azok közűl, kiket megkedvelnek vala” jelenti, hogy a hit elvi dolgai csatlakoztak az érzéki vágyakhoz, valójában bármilyen érzéki vágyhoz.

AC 570. Az, hogy az “Istenek fiai” jelenti a hit elvi dolgait, nyilvánvaló a “fiak” jelentéséből (hivatkozással éppen a fentiekre, és a vonatkozó fejezetre (Genezis 5:4), ahol a “fiak” jelentik az egyház igazságát). Az egyház igazságai hitelvi dolgok, melyek magukat tekintve igazságok, mert amelyekkel itt foglalkozunk, a legősibb emberek hagyománya, ezért hívják őket az “Isten fiainak”; viszonyítva is így hívják őket, mert az érzéki vágyakat az “ember leányainak” hívják. Ezen egyház tagjainak értéke itt le van írva, nevezetesen, hogy belemerültek az egyház igazságaiba, melyek szentek voltak, érzéki vágyaikkal bemocskolták azokat; ily módon azokat az elveket fogadták el, melyeket olyan erősen elhitettek magukkal. Hogy ez hogyan fordulhatott elő, könnyen megérthető bárki által, megfigyelve, hogy mi történik benne és másokban: azokban, akik meggyőzik magukat valamilyen témával kapcsolatban, megerősítik magukban ezt a meggyőződést, amelyet igaznak képzelnek el, még az Úr Igéjében foglaltakat is beleértve; és mialatt ragaszkodnak a kapott elvekhez, meggyőzötté válnak, és mindent javuk és belátásuk szerint cselekednek. Minél inkább az önszeretet befolyása alatt áll valaki, annál szilárdabban teszi ezt. Ilyen volt ez a faj, akikről az Úr isteni könyörületességéből eljutottunk oda, hogy a kárhozatos meggyőződéseikkel foglalkozzunk, melyeknek – furcsa ezt mondani – nem engedték meg, hogy az érvek által befolyásoltassanak, csak az érzéki vágyak által, másként megölték volna a szellemekben lévő minden ésszerűséget. Így kitűnik, mit jelent a “láták az Istennek fiai az emberek leányait, hogy szépek azok, és vevének magoknak feleségeket mind azok közűl, kiket megkedvelnek vala”, vagyis, hogy egyesítették a hit elvi dolgait az érzéki vágyakkal, tulajdonképpen bármelyik érzéki vággyal.

AC 571. Amikor egy ember olyan természetű, hogy a hit igazságait belemeríti a bűnös érzéki vágyaiba, akkor megszentségteleníti az igazságot, és megfosztja magát a maradványoktól, melyek ugyan megmaradnak, de nem kerülnek elő, és amint ismét előkerülnek, a szentségtelen dolgok újra megszentségtelenítik azokat; az Ige megszentségtelenítései eredményezik az érzéketlenséget, mely akadályt állít, és megszünteti a maradványok jóságát és igazságát. Ezért óvják az embert az Úr Igéjének megszentségtelenítésétől, mely az örök igazságokat tartalmazza, melyben élet van, bár akinek hamis elvei vannak, nem hiszi, hogy azok igazságok.

AC 572. 3. vers. _És monda az Úr: Ne maradjon az én lelkem örökké az emberben, mivelhogy ő test; legyen életének ideje száz húsz esztendő._ “Monda az Úr: Ne maradjon az én lelkem örökké az emberben” jelenti azt, hogy az embert többé már nem vezetik; “mivelhogy ő test” jelenti, hogy mert már testivé vált; “legyen életének ideje száz húsz esztendő” jelenti, hogy a hit maradványaival bírnia kellene. Ez egy jóslat is a jövőbeni egyházzal kapcsolatban.

AC 573. “Monda az Úr: Ne maradjon az én lelkem örökké az emberben” jelenti azt, hogy az embert többé már nem vezetik, és ez nyilvánvaló az előző és következő történésekből; előzőekben az emberek olyanokká váltak az elvi dolgoknak, vagy hit igazságainak az érzéki vágyakba merítésének következtében, hogy többé nem lehetett őket megróni, vagyis tudni mi gonosz. Minden képességüket, hogy az igazságot és jót fogadják el, a saját meggyőződéseik tették semmivé; így azt hiszik, hogy csak az igaz, ami meggyőződéseikkel megegyezik. A következők vonatkozásában az özönvíz utáni egyház embere különbözővé vált abban, hogy tudatával sikerült az elfogadást a helyére tenni, melyen keresztül meg lehet róni. Az “Úr lelkének rosszallása” ezért egy belső késztetést, elfogadást, vagy tudatot jelent; az Úr lelke” az igaz és jó beáramlását jelenti; Ésaiásnál is:

_“Mert nem örökké perlek, és nem mindenha haragszom, mert a lélek előttem megepedne, és a leheletek, a kiket én teremtettem.”_ (Ésaiás 57:16)

AC 574. Az, hogy a “test” jelenti azt, hogy az ember testivé vált, kitűnik a “test” jelentéséből az Igében, ahol ezt használják mind az összes emberre általában, mind, különösen, a testi emberre. Az összes emberre használva Joélnél:

_“És lészen azután, hogy kiöntöm lelkemet minden testre, és prófétálnak a ti fiaitok és leányaitok”_ (Jóel 2:28),

ahol “test” jelenti az embert, a “lélek” pedig az Úrtól származó igazság és jóság beáramlását. Dávidnál:

_“Oh könyörgést meghallgató, hozzád folyamodik minden test.”_ (Zsoltárok könyve 65:3)

ahol a “test” az összes embert jelenti. Jeremiásnál:

_“Átkozott az a férfi, a ki emberben bízik és testbe helyezi erejét”_ (Jeremiás 17:5)

ahol a “test” jelenti az embert és az “erő” a hatalmat. Ezékielnél:

_“És megérti minden test”_ (Ezékiel 21:5)

Zakariásnál:

_“Hallgasson minden test az Úr előtt”_ (Zakariás 2:13)

ahol a “test” minden embert jelent.

\[2\] Az, hogy különösen a testi ember jelenti, nyilvánvaló Ésaiásnál:

_“Hiszen Égyiptom ember és nem Isten, és lovai hús és nem lélek”_ (Ésaiás 31:3)

jelenti, hogy az ismeretanyagunk (scietificum) testi; a “lovak” itt, és az Igében máshol i az ésszerűséget jelentik. Újra:

_“Jobbkézre vág és megéhezik, eszik balkézre és nem elégszik meg; mindnyájan karjoknak húsát eszik”_ (Ésaiás 9:20),

olyan dolgokat jelent, mint az ember tulajdona, melyek mind testiek. Ugyanott:

_“Lelkétől mind testéig megemészti”_ (Ésaiás 10:18)

ahol a “test” jelenti a testi dolgokat. Újra:

_“És megjelenik az Úr dicsősége, és minden test látni fogja azt; mert az Úr szája szólt.  Szózat szól: Kiálts! és monda: Mit kiáltsak? Minden test fű”_ (Ésaiás 40: 5, 6)

a “test” itt minden testi embert jelent.

\[3\] Ugyanott:

_“Mert az Úr tűzzel ítél és kardjával minden testet, és sokan lesznek az Úrtól megöltek.”_ (Ésaiás 66:16)

ahol a “tűz” jelenti az érzéki vágyak büntetését; a “kard” a hamisságok büntetését, és a “test” az ember testi dolgait. Dávidnál:

_“Azért eszébe vevé, hogy test ők, és olyanok, mint az ellebbenő szél, a mely nem tér vissza.”_ (Zsoltárok könyve 78:39)

azokról az emberekről beszél, akik a pusztaságban húst kívántak, mert azok testiek voltak; a hús utáni vágyuk képviselte azt, hogy csak testi dolgok után vágynak. (Mózes IV. könyve 11:32, 33, 34).

AC 575. Az, hogy az ember életének legyen ideje száz húsz esztendő, azt jelenti, hogy a hit maradványaival bírnia kellene, kitűnik abból, amit a Genezisben (5:3,4) mondtak a “napokra” és “évekre” vonatkozólag az idő és az állapot jelentéséről; a legősibb emberek helyzetéről a számok változó összetétele jelenti az egyházban lévő állapotokat és változásokat; de egyházi számítás jellegük teljesen kiveszett. Itt is, mint máshol, az évek számát említik, melyek jelentését bárki is képtelen megérteni, hacsak nem ismerte meg minden egyes szám rejtett értelmét “egytől tizenkettőig”, és így tovább. Egyszerűen felismerhető, hogy valami mást is rejtenek, ami titok. Az, hogy az emberek “százhúsz” évig éltek nem áll kapcsolatban a vers megelőző részével, sem azzal, hogy százhúsz évig éltek, nyilvánvaló az özönvíz utáni emberekből (11. fejezet), ahol Sémről azt mondják, hogy ötszáz évet élt, miután Arphaxadot nemzette”, Arphaxad “négyszázhárom” évet élt, miután Sélahot nemzette, Sélah “négyszázhárom” évet élte, miután Ébert nemzette, Ébert “négyszázharminc” évet élt, miután Peleget nemzette és Noé az özönvíz után “háromszázötven” évet élt (Genezis 9:28), és így tovább. Hogy mi van a “százhúszas” számban, kitűnik a “tíz” és “tizenkettő” jelentéséből, melynek összeszorozva százhúszat adnak, és ezeknek az összetett számoknak a jelentéséből látható, hogy a “százhúsz” jelenti a hit maradványait. A “tízes” szám, mint ahogy a “tizedik” is, az Igében a maradványokat jelenti és képviseli, melyeket az Úr megőrzött a belső emberben, mely szent, mert egyedül az Úrtól van; a “tizenkettes” szám jelenti a hitet, vagy hithez kapcsolódó dolgokat teljes egészében, ezek összetevői tehát a hit maradványait jelentik.

AC 576. Az, hogy a “tízes” és a “tizedik” szám jelenti a maradványokat nyilvánvaló az Ige következő passzusaiból:

_“Sok házak pusztasággá lesznek, a nagyok és szépek lakos nélkül,  Mert tíz hold szőlő egy báth bort ereszt, és egy hómer mag egy efát terem.”_ (Ésaiás 5:9, 10)

a lelki és mennyei dolgok hiányáról beszél: “tíz hold szőlő egy báth bort ereszt” jelenti, hogy a lelki dolgok maradványa nagyon ritka; “egy hómer mag egy efát terem” jelenti, hogy a mennyei dolgok maradványai is nagyok ritkák. Ugyanott:

_“S nagy pusztaság lészen a földön;  És ha megmarad még rajta egy tizedrész, ismétlen elpusztul ez is”_ (Ésaiás 6:12, 13)

ahol a “nagy pusztaság” jelenti a belső embert; a “tizedrész” jelenti a maradványok kicsiségét. Ezékielnél:

_“Igaz mérőserpenyőitek legyenek és igaz éfátok és igaz báthotok:  Az éfa és a báth egy mértékűek legyenek, úgy hogy a hómernek tizedét fogadja be a báth, és a hómernek tizede legyen az éfa, a hómerhez kell mértéköket igazítani És az olajból rendelt rész egy báth olajból: a báth tizede a kórból, tíz báthból, egy hómerből, mert tíz báth egy hómer.”_ (Ezékiel 45: 10, 11, 14)

ebben a passzusban Isten szent dolgait mértékegységként kezeli, amit a szent dolgok fajtáit jelentik; a “tíz” itt a mennyei és eredendő lelki dolgok maradványait jelenti; hacsak nem tartalmaznának ilyen szent titkokat, mi értelme lenne, vagy ennyi mértékegységet szándékoztak leírni számokkal meghatározva ebben és ugyanannak a prófétának előző fejezeteiben, melynek témája a mennyei Jeruzsálem és az Új Templom?

\[2\] Ámósnál:

_“Elesett, nem kel fel többé Izráelnek szűze. Bizony így szól az Úr Isten: A mely város ezerrel indult ki, százzal marad csak meg; a mely pedig százzal indult ki, tízzel marad csak meg Izráel házául.”_ (Ámós 5:2, 3)

ahol a maradványokról beszélvén azt mondja, hogy nagyon kevés maradt, csak “tized rész”, vagy maradványok maradványa. Újra:

_“Útálom a Jákób kevélységét és gyűlölöm az ő palotáit; azért prédára vetem a várost mindenestől.  És ha egy házban tíz ember maradna is meg, még az is meghal.”_ (Ámós 6:8, 9)

a maradványokról beszél, amelyekből alig maradt valami. Mózesnél:

_“Az Ammoniták és Moábiták se menjenek be az Úrnak községébe; még tizedízig se menjenek be az Úrnak községébe, soha örökké”_ (Mózes V. könyve 23:3)

az “Ammonitál és Moábiták” jelentik a hit mennyei és lelki dolgainak megszentségtelenítését, azok maradványairól beszélve, melyek az előzőekben vannak.

\[3\] Így az is látható, hogy a “tizedik” szintén a maradványokat képviseli. Malakiásnál:

_“Hozzátok be a tizedet mind az én tárházamba, hogy legyen ennivaló az én házamban, és ezzel próbáljatok meg engem, azt mondja a Seregeknek Ura, ha nem nyitom meg néktek az egek csatornáit, és ha nem árasztok reátok áldást bőségesen.”_ (Malakiás 3:10)

“legyen ennivaló az én házamban” jelenti a belső ember maradványait, melyek az “ennivalóhoz” hasonlítanak, mert oly sok gonoszság és hamisság furakodott közéjük lopva; minden áldás ezen maradványok által jön. Minden ember emberszeretete a maradványok által jön, melyek a belső emberben vannak, ahogy ezt a zsidó egyházban ezzel a kijelentéssel mutatják:

_“A tizednek esztendejében, minden termésedből egészen megadod a tizedet, és adod a lévitának, a jövevénynek, az árvának és özvegynek”_ (Mózes V. könyve 26:12)

\[4\] Mivelhogy a maradványok egyedül az Úrtól vannak, ezért a tizedet “az Úrnak szóló szentségnek” hívják; mint Mózesnél:

_“ A földnek minden tizede, a föld vetéséből, a fa gyümölcséből az Úré; szentség az az Úrnak. És minden tizede a baromnak és juhnak, mindabból, a mi a vessző alatt átmegy, a tizedik az Úrnak legyen szentelve.”_ (Mózes III. könyve 27:30, 32)

Az, hogy a Tízparancsolat “tíz” szabályból áll, vagy “tíz” szóból és hogy Isten táblára írta őket (Mózes V. könyve 10:4) jelenti a maradványokat, és az, hogy Isten keze írta jelenti, hogy a maradványok egyedül az Úrtól származnak; jelenlétüket a belső emberben a táblák mutatják.

AC 577. Az, hogy a “tizenkettes” szám jelenti a hitet, vagy a szeretet dolgait és egészében véve az eredendő hitet, az Igének sok fejezetéből megerősíthető, így Jákob “tizenkét” fiától és neveiktől, Izrael “tizenkét” törzsén át, az Úr “tizenkét” apostoláig; de ezekről, az Úr isteni könyörületességéből később, különösen a Genezis 29. és 30. fejezetében.

AC 578. Egyedül ezekből a számokból nyilvánvaló, hogy mit tartalmaz az Úr Igéje rejtett és belső rejtekében, és hogy milyen sok titok rejtőzik benne, mely egyáltalán nem jelenik meg puszta szemünk előtt. Mindenütt így van: minden szóban hasonló dolgok vannak.

AC 579. Hogy az özönvíz előttieknek, akikkel foglalkoztunk, kevés, szinte semennyi maradványuk nem volt, abból is kijelenthető, az Úr isteni könyörületességéből, amit ezután mondunk el róluk; mivel semennyi maradványt nem lehetett megőrizni bennük, itt megjósolták az új egyházat, melyet “Noénak” hívtak, akinek volt maradványa; az Úr isteni könyörületességéből szó lesz.

AC 580. 4. vers. _Az óriások valának a földön abban az időben, sőt még azután is, mikor az Isten fiai bémenének az emberek leányaihoz, és azok gyermekeket szűlének nékik. Ezek ama hatalmasok, kik eleitől fogva híres-neves emberek voltak._ Az “óriások” jelentik azokat, akik saját önteltségükről és felsőbbrendűségről való meggyőződésük miatt könnyen vették a szent és igaz dolgokat; “az Isten fiai bémenének az emberek leányaihoz, és azok gyermekeket szűlének nékik” jelenti, hogy ez akkor fordult elő, amikor érzéki vágyaikba süllyesztették a hit tanait és hamis elképzelést alakítottak ki; önszeretetük miatt hívták őket “hatalmasoknak”; “híres-neves emberek” jelenti, hogy már előzőleg is ilyenek voltak.

AC 581. Az, hogy az “óriások” jelentik azokat, akik saját önteltségükről és felsőbbrendűségről való meggyőződésük miatt könnyen vették a szent és igaz dolgokat, kitűnik az előzőekből és következőkből, vagyis, hogy érzéki vágyaikba süllyesztették a hit tanait, amit “az Isten fiai bémenének az emberek leányaihoz, és azok gyermekeket szűlének nékik” jelent. Az önmagukra és képzeletükre vonatkozó elfogadás növekszik azon dolgok sokszorozódásával, amelyek ebbe belépnek, egészen addig, míg eltörölhetetlen lesz; amikor a hit tanait hozzáadják, aztán a legerősebb meggyőződés elvéből kiindulva könnyen veszik mindazt, ami szent és igaz és “óriássá” válnak. Ez a faj, mely az özönvíz előtt élt, olyan volt, hogy megölt és megfojtott minden lelket végzetes képzelete által (mely belőlük úgy áradt, mint egy ölő és fojtó bűz), a lelkeket teljesen megfosztották a gondolkodás erejétől, és félholtnak érezték magukat. Hacsak az Úr nem jött volna e világra, hogy megszabadítsa a lelkek világát ettől a mérgező fajtól, most senki sem létezhetne, végezetül az emberiség, akit az Úr irányít a lelkeken keresztül, megsemmisült volna. Ezért őket most a pokolban tartják, mintha az egy homályos és tömör szikla lennének a bal láb sarka alatt, és a legkisebb kísérletet sem tehetik, hogy kilépjenek onnan. Így a lelkek világa megszabadult ettől a veszélyes rétegtől, akikről, és akiknek legmérgezőbb meggyőződéseikről az Úr isteni könyörületességéből az alábbiakban még szó lesz. Ezek azok, akiket “óriásoknak” hívnak, és akik könnyen veszik a szent és igaz dolgokat. További említést tesznek róluk az Igében, de leszármazottaikat “Anakimnak” és “hatalmasnak” hívták. Az, hogy “Anakimnak” hívták őket, nyilvánvaló Mózesnél:

_“És láttunk ott óriásokat is, az óriások közül való Anáknak fiait, és olyanok valánk a magunk szemében, mint a sáskák, és az ő szemeikben is olyanok valánk.”_ (Mózes IV. könyve 13:34)

“Árnyaknak” hívják őket, kitűnik szintén Mózesnél:

_“Az Emeusok laktak abban annak előtte, nagy nép, sok és szálas, mint az Anákok. Óriásoknak állíttatnak vala azok is, mint az Anákok, és a Moábiták Emeknek hívták őket.”_ (Mózes V. könyve 2: 10, 11)

az óriásokat nem említik többé, csak az árnyakat, akiket úgy írnak le a próféták, ahogy a fentiekben mondtuk. Mint Ésaiásnál:

_“Alant a sír megindul te miattad megérkezésedkor, miattad felriasztja árnyait, a föld minden hatalmasit”_ (Ésaiás 14:9)

a sírról beszél, mely az ilyen lelkek tartózkodási helye. Ugyanott:

_“A meghaltak nem élnek, az árnyak nem kelnek föl: ezért látogatád meg és vesztéd el őket, és eltörléd emlékezetöket”_ (Ésaiás 26:14)

ahol szintén a sírra hivatkoznak, ahonnan sohasem kelnek ki újra. Ugyanott:

_“Megelevenednek halottaid és holttesteim fölkelnek: serkenjetek föl és énekeljetek, a kik a porban lakoztok, mert harmatod az élet harmata, és visszaadja a föld az árnyakat!”_ (Ésaiás 26:19)

Az “árnyak földje” a sír, amiről az előbb beszültünk. Dávidnál:

_“Avagy a holtakkal teszel-é csodát? Felkelnek-é vajjon az árnyak, hogy dicsérjenek téged?”_ (Zsoltárok könyve 88:11)

oly módon beszélve, mint az árnyak sírjáról, és abból nem tudnak felkelni és ellepni a lelkek világát a meggyőződéseik végzetes mérgével. Az Úr elintézte, hogy az emberiség ne legyen átitatva többé ilyen borzalmas képzelgésekkel és elképzelésekkel. Azok, akik az özönvíz előtt éltek, olyan természetűek és gondolkodásúak voltak, hogy átitatódhattak, még ismeretlen okokból, melyre vonatozóan a következőkben lesz szó az Úr isteni könyörületességéből.

AC 582. Mikor az Isten fiai bémenének az emberek leányaihoz, és azok gyermekeket szűlének nékik. Ez jelenti azt, hogy óriásokká váltak, amikor az érzéki vágyaikba merítették a hit tanait. Nyilvánvaló ez abból, amit a fentiekben elmondtunk és megmutattunk (2. vers) , vagyis hogy az “Isten fiai” jelentik a hit tani dolgait és a “leányok” jelentik az érzéki vágyakat. Ezért a születettek szükségszerűen könnyen vették, és megszentségtelenítették a hit szent dolgait, az érzéki emberi vágyak kedvéért, mivel önmagukat és a világot szerették, mindannak ellenkezőjét, ami szent és igaz. Most az emberben az érzéki vágy uralkodik, így aztán az, ami szent és igaz, és ilyennek elismert, az érzéki vágyakba merül, az ember számára mindennek vége, mert az érzéki vágy nem téphető ki és különíthető el. Ők ragaszkodnak minden elképzeléshez, és a másik világban ezt az elképzelést adják tovább egymásnak, tehát amint egy szent és igaz elképzelés felbukkan, valami szentségtelen és hamis csatlakozik hozzá, melyet azonnal észlelnek. Ezért az ilyen személyeket el kell különíteni és a pokolra juttatni.

AC 583. Az, hogy az óriásokat “hatalmasoknak” hívták az önszeretetük miatt, nyilvánvaló az Ige különböző fejezeteiből, ahol “hatalmasoknak” hívták őket, mint Jeremiásnál:

_“Babilon vitézei felhagytak a viadallal, erősségeikben ülnek, elfogyott a vitézségök, asszonyokká lettek”_ (Jeremiás 51:30)

Ahol “Babilon vitézei” azokat, akik tele vannak önszeretettel Ugyanott:

_“Fegyver lesz az ő varázslóin, és megbolondulnak; fegyver lesz az ő vitézein, és elijednek.”_ (Jeremiás 50:36)

Újra:

_“Mit látok? Ők megriadva hátrálni kezdenek, vitézeik leveretnek és futásnak erednek, és_ _vissza sem tekintenek! Mindenfelől félelem.  Nem futhat el a gyors, és az erős sem menekülhet el; Jőjjetek fel lovak, és zörögjetek szekerek, jőjjenek ki a vitézek, a szerecsenek és a Libiabeliek, a kik paizst viselnek, és a Lidiabeliek, a kik kézívet viselnek!”_ (Jeremiás 46: 5, 6, 9)

Következtetésekből származó meggyőződésről beszélve. Újra:

_“Mimódon mondjátok: Hősök vagyunk és vitéz férfiak a harczra?  Elpusztul Moáb”_ (Jeremiás 48:14, 15)

Újra:

_“Bevétettek a városok, és az erősségek elfoglaltattak, és a Moáb vitézeinek szíve olyan volt e napon, mint a vajudó asszonynak szíve.”_ (Jeremiás 48:41)

Ugyanezt mondják:

_Edom vitézeinek szíve_ (Jeremiás 49:22)

Újra:

_Mert megváltotta az Úr Jákóbot, és kimentette a nálánál erősebbnek kezéből_ (Jeremiás 31:11)

Ahol az “erőset” más szóval fejezik ki. Az, hogy Anák óriás volt, akit “hatalmasoknak” is neveztek, nyilvánvaló Mózesnél:

_“Te általmégy ma a Jordánon, hogy bemenvén, örökségül bírj náladnál nagyobb és erősebb népeket, nagy és az égig megerősített városokat; Nagy és szálas népet, Anák-fiakat, a kikről magad is tudod és magad is hallottad: kicsoda állhat meg Anák fiai előtt?”_ (Mózes V. könyve 9:1, 2)

AC 584. 5. vers. _És látá az Úr, hogy megsokasult az ember gonoszsága a földön, és hogy szíve gondolatának minden alkotása szüntelen csak gonosz._ “Látá az Úr, hogy megsokasult az ember gonoszsága a földön” jelenti, hogy elkezdték nem akarni a jót; “szíve gondolatának minden alkotása szüntelen csak gonosz” jelenti, hogy az igazság és jóság elfogadása nem létezett.

AC 585. Az, hogy megsokasult az ember gonoszsága a földön” jelenti, hogy elkezdték nem akarni a jót, nyilvánvaló a fentiekben elmondottakból, nevezetesen, hogy nem volt már akarat, csak érzéki vágy; az “ember a földön” jelentéséből is. Betű szerint értelmezés alapján a “föld” az, ahol az ember van. Belső értelemben az, ahol a szeretet van, mivel a szeretet akarati, vagy érzéki, a föld ezért magát az emberi akaratot jelenti. Az ember az akarattól ember, nem annyira a tudástól és a megértéstől, mert ezek az akaratából erednek; ha semmi sem ered az akaratából, nem hajlandó tudni, vagy megérteni; még ha beszél, vagy tesz valamit, amit nem akar, még akkor is van valami akarati rész, ami a beszédét, vagy tettét irányítja. Az, hogy a “Kánaán földje”, vagy a “szent föld” jelenti a szeretetet, ebből következőleg a mennyei ember akaratát, az Ige sok fejezetéből igazolható; hasonlóan a különböző népek földjei az ő szeretetüket, mely általában ön- és világszeretet; de ez a téma olyan gyakran előfordul, hogy nem szükséges belemélyednünk. Az is kitűnik, hogy az “ember gonoszsága a földön” jelenti a természetes gonoszt, amely akarati, és amelyre azt mondják “megsokszorozódik”, mert nem volt olyan romlott minden, hanem jót is kívántak másoknak, még ha a maguk érdekében is; de a gonoszág kiteljesedett, ezt jelenti “szíve gondolatának minden alkotása”.

AC 586. A szív gondolatának minden alkotása szüntelen csak gonosz, azt jelenti, hogy az igazság és jóság elfogadása nem létezett, aminek az oka, mint azt az előbb elmondtuk és megmutattuk, a hit tani dolgait az erkölcstelen érzéki vágyaikba merítették, amikor ez történt, minden elfogadás elveszett, helyébe egy borzalmas meggyőződés került, egy mélyen gyökerező és halálos képzelgés, mely pusztulásuk és szenvedésük okozója lett. Ezt a halálos képzelgést itt a “szív gondolatának minden alkotása” jelenti, de a “szív alkotása” a “gondolat” szó nélkül az önszeretet, vagy az érzéki vágy gonoszságát jelenti a következő fejezetben is, ahol Isten azt mondta, miután Noé égő áldozatot mutatott be neki: “Nem átkozom meg többé a földet az emberért, mert az ember szívének gondolatja gonosz az ő ifjúságától fogva” (1Mózes 8:21). Egy “alkotás” az, amit az ember kitalált magának, amiről meggyőzi magát, mint Habakuknál:

_“Mit használ a faragott kép, hogy a faragója kifaragta azt? vagy az öntött kép és a mely hazugságot tanít, hogy a képnek faragója bízik abban, csinálván néma bálványokat”_ (Habakuk 2:18)

A “faragott kép” a hamis elképzelést jelenti, mely saját elgondolásából és ötletéből ered; a “faragó” az olyan személy, aki ön-képzelgő, akinek az “alkotásáról” beszélnek. Ésaiásnál:

_“Mily együgyűek vagytok! Avagy a fazekas olyan, mint az agyag, hogy így szóljon a csinálmány csinálójának: Nem csinált engem! és az alkotmány ezt mondja alkotójának: Értelmetlen!”_ (Ésaiás 29:16)

az “alkotmány” itt az ember hozzátartozójától eredő gondolatot jelenti, és a meggyőződést, ami a hamisságból eredt. Az “alkotmány” vagy “alkotás” általában az, amit egy ember a szívéből, vagy akaratából talál ki, valamint az is, amit a gondolatából, vagy meggyőződéséből talál ki, mint Dávidnál:

_“Mert ő tudja a mi formáltatásunkat; megemlékezik róla, hogy por vagyunk.”_ (Zsoltárok könyve 103:14)

Mózesnél:

_“Mert tudom az ő gondolatát, a mely szerint cselekszik már most is, minekelőtte bevinném őt arra a földre”_ (Mózes V. könyve 31:21)

AC 586a. 6. vers_. Megbáná azért az Úr, hogy teremtette az embert a földön, és bánkódék az ő szívében._ Az, hogy “megbáná” jelenti a könyörületességet; “bánkódék az ő szívében” hasonló jelentéssel bír; “megbáná” a bölcsességre utal; “bánkódék az ő szíve” a szeretetre.

AC 587. Az, hogy az “Úr megbáná, hogy teremtette az embert a földön” jelenti a könyörületességet, és hogy a “bánódik az ő szívében” hasonló jelentésű, nyilvánvaló abból, hogy Isten sohasem bán meg semmit, mert előre lát mindent a végtelenségben mind általánosságban, mind részleteiben. Amikor az embert teremtette, vagyis újjáteremtette, és addig tökéletesítette, míg mennyei nem lett, szintén előre látta, hogy az idők folyamán olyanná lesz, mint ahogy azt leírtuk, és mivel előre látta, nem bánhatta meg. Ez világosan kitűnik abból, amit Sámuel mondott:

_“Izráelnek erőssége pedig nem hazudik, és semmit meg nem bán, mert nem ember ő, hogy valamit megbánjon”_ (Sámuel I. könyve 15:29)

Mózesnél:

_“Nem ember az Isten, hogy hazudjék és nem embernek fia, hogy megváltozzék. Mond-é ő valamit, hogy meg ne tenné? Igér-é valamit, hogy azt ne teljesítené?”_ (Mózes IV. könyve 23:19).

De “megbánni” azt jelenti, hogy könyörületesnek lenni. Az Isten, vagy Úr könyörületessége magában foglal mindent, amit az Úr az emberiségért tett, akik olyan állapotban vannak, hogy az Úr sajnálja őket, minden egyest az állapota szerint. Így sajnálja azok állapotát, akinek büntetését engedélyezi, és sajnálja azokat is, akiknek a jóság élvezetét megadja. Könyörületességből büntet, mert a könyörületesség a büntetés minden gonoszságát jósággá változtatja. A könyörületesség a jóság élvezetét nyújtja, mert senki sem érdemel meg bármilyen jót. Az egész emberiség gonosz, és magától mindenki a pokolra jutna, ezért könyörületesség volt, amit adott. Semmi más, csak könyörületesség, mivel Neki nem volt szüksége az emberre. A könyörületesség neve abból a tényből ered, hogy megszabadította az embert a nyomorúságtól és a pokoltól. Ezért hívják könyörületességnek az emberiség vonatkozásában, mert az a szenvedés ilyen állapotában van, és ez a mindnyájuk felé irányuló szeretet hatása, mert mindenki ilyen.

AC 588. Az Úrról azt állították, hogy “megbáná” és “bánkódik az ő szívében”, mert úgy tűnik ilyen érzés van jelen minden emberi könyörületességben, így amit itt az Úrról mondanak, hogy “megbáná” és “bánkódik”, a megfelelés szerint beszélnek, mint ahogy az Igének sok más fejezetében. Mi az Úr könyörületessége, senki sem tudhatja, mert végtelenül meghaladja az emberi felfogást; de azt, hogy mi az emberi könyörületesség, a megbánás, és bánkódás azt mindenki tudja; ha, egy ember az Úr könyörületességről való elképzelését a saját felfogása szerint alakítja, nem lehet fogalma arról, és ezért nem okítható. Ezért ez az oka, amiért az emberi tulajdonságról gyakran azt állítják, hogy Istenhez és az Úrhoz kötődik, mivel Isten, vagy az Úr büntet, kísértésbe, megsemmisítésbe visz és haragvó. Mégis, az Úr sohasem büntet meg senkit, nem visz kísértésbe, nem semmisít meg semmit sem és sohasem haragszik. De mivel ilyen dolgokat állítanak az Úrról, az következik, hogy megbánást és bánatot állíthatnak az Úrról; az egyik állítás követi a másikat, ami az Ige következő fejezeteiből derül ki.

\[2\] Ezékielnél:

_“És teljessé lesz haragom s nyugtatom rajtok búsulásomat s vígasztalást veszek_” (Ezékiel 5:13)

Itt, mert “haragot” és “búsulást” állítanak, “vígasztalást” is állítanak. Zakariásnál:

_“A miképen elgondoltam vala, hogy veszedelmet hozok reátok, mikor atyáitok megharagítottak vala engem, így szól a Seregeknek Ura, és nem könyörültem: Azonképen megtértem és elgondoltam e napokban, hogy jót teszek Jeruzsálemmel és Júda házával”_ (Zakariás 8:14, 15)

Itt azt mondják, hogy az Úr “elgondolta, hogy veszedelmet hoz”, de az Úr még sohasem gondolt arra, hogy veszedelmet hozzon bárkire, csak jóságot mindenkire és bárkire. Mózesnél, amikor az Úr színe előtt türelemért imádkozott:

_Múljék el a te haragod tüze, és hagyd abba azt a néped ellen való veszedelmet. És abba hagyá az Úr azt a veszedelmet, melyet akart vala bocsátani az ő népére._ (Mózes II. könyve 32:12, 14)

Itt is a “harag tüze” az Úrhoz kötődik és végül “megbocsát”. Jónásnál Ninive királya azt mondta:

_“Ki tudja? talán visszatér és megengesztelődik az Isten és elfordul haragjának búsulásától, és nem veszünk el!”_ (Jónás 3:9)

Ily módon itt “búsulásról” beszélnek, mert “haragról” is.

\[3\] Hóseásnál:

_“Megesett bennem az én szívem; fellángolt minden szánalmam! Nem végzem el haragomnak hevét”_ (Hóseás 11:8, 9)

Ahol ugyancsak a szívről azt mondják, hogy “megesett” mint a vonatkozó fejezetben, ahol azt mondják, hogy “búsul a szíve”. A “megesés” egyszerűen nagy könyörületességét jelent. Jóelnél is:

_“Úgy térjetek meg az Úrhoz, a ti Istenetekhez; mert könyörülő és irgalmas ő; késedelmes a haragra és nagy kegyelmű, és bánkódik a gonosz miatt.”_ (Jóel 2:13)

Ahol a “bánkódik” nyilvánvalóan szintén a könyörületességet jelenti. Jeremiásnál:

_“Hátha szót fogadnak, és mindenki megtér az ő gonosz útjától, akkor megbánom azt, a melyet nékik okozni gondoltam az ő cselekedeteik gonoszsága miatt.”_ (Jeremiás 26:3)

Jelenti azt, hogy könyörületességgel bír. Újra:

_“De megtér az a nép az ő gonoszságából, én is megbánom a gonoszt”_ (Jeremiás 18:8)

Ahol szintén a “megbán” jelenti azt, hogy van könyörületesség, mely megtéríti őket. Az ember az, aki elfordul az Úr könyörületességétől; az Úr sohasem fordul el az embertől.

AC 589. Ezekből, és sok más fejezetből nyilvánvaló, hogy az Igében az emberi megjelenés szerint beszélnek. Ezért bárki igazolni kívánja a hamis elveket az Igében elbeszélt megjelenés szerint, megteheti ezt számtalan passzussal. Azonban egy dolog igazolni a hamis elveket az Igével, és más dolog, egyszerűen elhinni azt, ami az Igében van. Aki igazolja a hamis elveket, először egy elvet feltételez, melytől egyáltalán nem fog visszalépni, a legkisebb mértékben sem, hanem összeszedegeti és összegyűjti az igazolásokat, ahonnan csak tudja, így az Igéből is, míg oly erősen meg nem győzi magát, hogy többé nem láthatja az igazságot. Aki viszont egyszerűen, vagy egyszerű szívvel hisz, először nem elveket feltételez, hanem azt gondolja, hogy mivel az Úr mondta, ezért az igaz; ha az Ige más mondásai útbaigazítják, hogy hogyan kell értelmeznie, szívből beleegyezik és csatlakozik. Az ember, aki egyszerűségében elhiszi, hogy az Úr haragos, büntet, megbán és szomorkodik, fél a gonosztól és jót cselekszik, nem szenved el bántalmat; a hite miatt azt is elhiszi, hogy az Úr mindent lát; és mivel ilyen hitben él, később megvilágosodik a hit egyéb dolgairól is, ha előbb nem, akkor a másik életben. Nagyon különbözik ettől azok esete, akik egyetértésben a bolond ön- és világszeretettel meggyőzik magukat, hogy bizonyos dolgokat elhiggyenek, melyeket a már magukévá tett tényekből vezetnek le.

AC 590. Az, hogy a “bán” által a bölcsességre, a “szívből bánkódik” által pedig a szeretetre történik utalás, megmagyarázhatatlan az emberi értelemnek, de megőrizhető az emberi dolgokkal kapcsolatban, vagyis a megjelenítés eszközeivel. Az emberben lévő gondolat minden elképzelésében van valami a megértésből és akaratból, vagy a gondolatából és szeretetéből. Ha egy elképzelés nem az akaratából, vagy szeretetéből ered, akkor az nem elképzelés, mert máshogyan, mint az akaratából, egyáltalán nem tud gondolkodni. Ez egy bizonyos fajta házasság a gondolat és az akarat között, örökmozgó és felbonthatatlan, így az emberi gondolat elképezései magában foglalják, vagy ragaszkodnak az akaratának vagy szeretetének dolgaihoz. Az emberben lévő dolgok állapotából meg lehetne tudni, vagy inkább úgy látszik, hogy lehetséges lenne kialakítani néhány elképzelést arról, hogy mit tartalmaz az Úr könyörületessége, nevezetesen bölcsességet és szeretetet. A prófétáknál, különösen Ézsaiásnál, majdnem mindenütt kettős kifejezést használnak mindenre; egyik vonatkozik a mennyeiekre, a másik a lelkiekre. Az Úr könyörületességének lelki dolga a bölcsesség, a mennyei pedig a szeretet.

AC 591. 7. vers_. És monda az Úr: Eltörlöm az embert, a kit teremtettem, a földnek színéről; az embert, a barmot, a csúszó-mászó állatokat, és az ég madarait; mert bánom, hogy azokat teremtettem._ “És monda az Úr: Eltörlöm az embert” jelenti azt, hogy az ember megsemmisítené magát; “a kit teremtettem, a földnek színéről” jelenti Legősibb Egyház utódjának emberét; “az ember, a barom, a csúszó-mászó állatok” jelenti, hogy akármi származik az akaratból, az megsemmisíti őt; “ég madarai” jelentenek bármit, ami megértés, vagy gondolat; “mert bánom, hogy azokat teremtettem” jelenti, mint ezelőtt, a könyörületet.

AC 592. “És monda az Úr: Eltörlöm az embert” jelenti azt, hogy az ember megsemmisítené magát, nyilvánvaló abból, amit már előzőleg megmagyaráztunk, vagyis, hogy Istenről, vagy Úrról azt mondják, hogy büntet, megkísért, gonoszt cselekszik, megsemmisít, vagy öl, és átkoz. Például, hogy megölte Hért, Júda elsőszülött fiát és Ónánt, Júda másik fiát (Genezis 38:7,10), hogy az Úr elpusztította Egyiptom összes elsőszülöttjét. (Mózes II. könyve 12:12, 19). Jeremiásnál:

_“Kiket én haragomban és bosszúállásomban megöltem”_ (Jeremiás 33:5)

Dávidnál:

_“Rájok bocsátá haragjának tüzét, mérgét, búsulását és a szorongatást: a gonosz angyalok seregét.”_ (Zsoltárok könyve 78:49)

Ámósnál:

_“Vajjon lehet-é baj a városban, a mit nem az Úr szerezne?”_ (Ámós 3:6)

Jánosnál:

_“Hét aranypoharat, a mely az örökkön örökké élő Istennek haragjával teljes vala”_ (Jelenések könyve 15:7)

Mindezen dolgokat beszélték az Úrról, holott teljesen ellenkező a természete. Az előzőleg elmagyarázott okok miatt mondták ezeket Róla; annak érdekében, hogy az emberek először egy nagyon általános elképzelést alakítsanak ki arról, hogy az Úr uralkodik és rendelkezik minden dolog felett mind általánosságban, mind részleteiben; és csak ezek után tanulják meg, hogy az Úrtól nem származik semmi gonosz, még kevésbé öl. Az ember az, aki magára hozza a gonoszt és megsemmisíti és elpusztítja magát, bár nem az ember, hanem a gonosz lelkek, akik ösztönzik és vezetik őt. Mégis ember, mert azt hiszi, hogy ő cselekszik. Most itt azt mondják az Úrról, hogy “eltörli az embert”, mikor valójában az ember semmisítené és pusztítaná el önmagát.

\[2\] Az eset körülménye teljesen nyilvánvaló lehetne azok által, akiket a másik életben kínoznak, és pokolban vannak, és akik folyamatosan jajveszékelnek, és a büntetés minden gonoszságát az Úrnak tulajdonítják. Így a gonosz lelkek világában olyanok vannak, akik örömmel, sőt a legnagyobb örömmel sértenek és büntetnek meg másokat, és azok, akiket megsértenek és megbüntetnek, azt hiszik, hogy az Úrtól származik. Azonban elmondták és megmutatták nekik, hogy a gonosz egyáltalán nem az Úrtól származik, hanem ezt ők idézték magukra; mert a másik életben ilyen állapotú és egyensúlyú minden dolog, a gonosz visszatér arra, aki gonoszságot követ el és ez a büntetés gonoszságát eredményezi, ez elkerülhetetlen. Azt mondják ez megengedhető a gonosz javításának kedvéért. De az Úr mégis jóra fordítja a büntetés összes gonoszságát, tehát az Úrtól csak jó származik. De ez idáig senki sem tudta, mi az, hogy jóváhagyás; amit szabad, arra azt hitték, hogy az Úr teszi lehetővé, mert Ő engedélyez. A tény azonban teljesen más, melyre vonatkozóan az Úr isteni könyörületességéből a következőkben beszélünk.

AC 593. “A kit teremtettem, a földnek színéről”, hogy ez jelenti a Legősibb Egyház utódjának emberét nem csak abból nyilvánvaló, hogy azt mondták, az ember “akit Isten teremtett”, vagyis aki általa újjászületett, akit aztán addig tökéletesített és alkotott újjá, míg az ember mennyeivé nem vált; hanem abból is, hogy azt mondták, a “föld színéről”. A “föld” az, ahol az egyház van, ahogy ezt már előzőleg megmutattuk. Ugyanez nyilvánvaló abból a tényből, hogy azokkal foglalkozunk, akik a hit dolgait az érzéki vágyaikba merítették, és azokkal, akiknek nem voltak hittani dolgai, így ezt nem tehették. Azok, akik az egyházon kívül vannak, az igazságot és jóságot figyelmen kívül hagyják, és azok, akik tudatlanok, egy bizonyos fajta ártatlanságban élnek, mialatt a hit igazságának és jóságának ellenkezője szerint beszélnek és cselekednek; mert ők bizonyos lelkesedéssel bírhatnak az istentiszteletek iránt, amellyel át vannak itatva a gyermekkor óta, ezért hitték azt, hogy az igaz és jó. A helyzet azonban teljesen más azoknál, akik a hit tanait maguk között bírják. Ezek összekeverhetik az igazságot a hamissággal és a szent dolgokat a szentségtelenekkel. Mivel a helyük a másik életben sokkal rosszabb, mint azoké, akiket pogányoknak hívnak, akikre vonatkozóan az Úr isteni könyörületességéből a következőkben beszélünk.

AC 594. “Az ember, a barom, a csúszó-mászó állatok.” Hogy ez azt jelenti, hogy bármi is származik az akaratból, az semmisíti meg őt, nyilvánvaló az “ember”, “barom” és “csúszó mászó állat” jelentéséből. Az ember kizárólag az akarat és megértés által ember, mely megkülönbözteti a baromtól, minden más vonatkozásban nagyon hasonló hozzá. Ezeknek az embereknek esetében a jóság akarata és igazság megértése teljesen eltűnt. A jóság akarata helyett bűnös érzéki vágyak következtek, az igazság megértése helyén pedig bűnös képzelgések; és ezek keveredtek az érzéki vágyaikkal, ezek után a maradványaik megsemmisültek, így nem tehettek mást, mint, hogy eltűnjenek. Hogy az akaratból származó minden dolgot “barmoknak és csúszó-mászó állatoknak” hívnak, nyilvánvaló abból, amit előzőleg mondtunk a “barmokra és csúszó-mászó állatokra” vonatkozóan. De itt, mivel az ember természetével foglalkozunk, a “barmok” nem a jó hatásokat jelentik, hanem a gonoszt, következésképpen az érzéki vágyakat, míg a “csúszómászó állatok” az örömöket, mind a testit, mind az értelmit. Azt, hogy ilyen dolgokat jelentenek a “barmok és csúszómászó állatok” nem szükséges igazolni az Igével, mert előzőleg már foglalkoztunk vele. (45, 46, 142, 143 fejezet)

AC 595. Azt, hogy az egek madarai jelentik mindazt, ami megértésből, vagyis a gondolkodásból származik, a fentiekben szintén láthattuk. (40. fejezet)

AC 596. 8. vers. _De Noé kegyelmet talála az Úr előtt._ “Noé” egy új egyházat jelent. “Kegyelmet talála az Úr előtt” azt jelenti, hogy az Úr előre látta, hogy az emberiséget meg lehet menteni.

AC 597. “Noé” egy új egyházat jelent, melyet Ősi Egyháznak hívnak, hogy megkülönböztessék a Legősibb Egyháztól, mely az özönvíz előtt létezett, ez az egyház azonban az özönvíz után volt. Ennek a két egyháznak az állapota teljesen különböző. A Legősibb Egyháznak az állapota olyan volt, hogy az Úrtól kapták a jó elfogadását és az ebből eredendő igazságot. Az Ősi Egyház, vagy “Noé” állapota olyan volt, hogy tudatában voltak az igazságnak és jóságnak. Amilyen a különbség az elfogadás birtoklása és tudása között, olyan a Legősibb Egyház és Ősi Egyház közötti különbség is. Az elfogadás nem tudatos: a mennyeinek elfogadása van, a szelleminek tudata. A Legősibb Egyház mennyei volt, az Ősi pedig szellemi.

\[2\] A Legősibb Egyház azonnali kinyilatkoztatást kapott az Úrtól az angyalok és szellemek érintkezésével, látomásokon és álmokon keresztül; minélfogva általános tudást kaptak arról mi a jó és igaz; és miután az általános tudással megismerkedtek, ezeket az általános vezérelveket, ahogy őket hívhatjuk, számlálhatatlan dologgal igazolták, az elfogadás eszközeivel. Ezek a megszámlálhatatlan dolgok részletek, vagy egyes dolgok voltak az általános elvekből, melyekhez kapcsolódtak. Az általános vezérelveket így napról napra megerősítették; és bármit, ami nem egyezett az elvekkel, nem fogadták el; valamint bármit, ami egyezett az elvekkel, azt elfogadták. Ilyen a mennyei angyalok állapota is.

\[3\] A Legősibb Egyház általános elvei mennyei és örökké való igazságok voltak, - mivel az Úr kormányozza a világegyetemet, minden jóság és igazság az Úrtól van, minden élet az Úrtól van; az ember Hozzátartozója semmi más, mint a gonosz és önmagában halott; sok más hasonló természetű dologgal együtt. Az Úrtól kapták a számtalan dolog elfogadását, melyek igazolták és támogatták ezeket az igazságokat. Ezek alapján a szeretet volt a hit alapja. Az Úr adta nekik a szeretetet, hogy elfogadjanak bármit, ami a hitről szól, így a bennük lévő hit a szeretet volt, ahogy azt már előzőleg mondtuk. Az Ősi Egyház azonban teljesen más volt, melyről az Úr isteni könyörületességéből a következőkben szólunk.

AC 598. “Kegyelmet talála az Úr előtt” jelenti azt, hogy az úr előre látta, hogy az emberiség megmenthető. Az Úr könyörületessége magában foglalja a teljes emberiség üdvözülését és vigyáz arra; ugyanez vonatkozik az Úr “kegyelmére” is, ezért az emberiség üdvözülését jelenti. “Noé” nemcsak egy új egyházat jelent, de ennek az egyháznak a hitét is, mely az emberszeretet hite volt. Az Úr előre látta, hogy az emberiség az emberszeretet hitén keresztül megmenthető (a hitre vonatkozóan a továbbiakban).

\[2\] Van különbség a “könyörületesség” és “kegyelem” szavak között az Igében, ennek következtében azok között is van eltérés, akik ezekben részesülnek; a “könyörületességet” alkalmazzák a mennyeieknél, a “kegyelmet” pedig a szellemieknél; mert a mennyei elismerés semmi más, mint könyörületesség, a szellemi alig más, mint kegyelem. A mennyeiek nem ismerik a kegyelmet, a szellemiek pedig alig tudják, mi a könyörületesség, melyet azonosítanak a kegyelemmel. Ez a két oly különböző élőlény alázatának alapjából ered; azok, akiknek a szívéből ered, az Úr könyörületességért esdekelnek; de azok, akiknek a gondolatából, az Úr kegyelméért könyörögnek; és ha ezek rimánkodnak könyörületességért, a kísértés állapotában is vannak, vagy csak a szájukkal, de nem szívből kérik. Mivel a “Noénak” nevezett új egyház nem mennyei, hanem szellemi volt, csak azt lehet mondani, hogy “kegyelmet”, nem pedig “könyörületességet” kapott az Úr előtt.

\[3\] Az, hogy az Igében van eltérés a “könyörületesség” és “kegyelem” szavak között, sok szakaszból egyértelmű, ahol az Urat “könyörületesnek és kegyelmesnek” nevezik. (Zsoltárok könyve 103:8; 111:4; 145:8; Joél 2:13). Ez a megkülönböztetés máshol is megtalálható, mint Jeremiásnál:

_“Ezt mondja az Úr: Kegyelmet talált a pusztában a fegyvertől megmenekedett nép, az Isten ő előtte menvén, hogy megnyugtassa őt, az Izráelt. Messzünnen is megjelent nékem az Úr, mert örökkévaló szeretettel szerettelek téged, azért terjesztettem reád az én irgalmasságomat.”_ (Jeremiás 31:2, 3)

Ahol a “kegyelemről”, mint szellemiről, az “irgalmasságról”, mint mennyeiről beszélnek. Ésaiásnál:

_“S azért vár az Úr, hogy könyörüljön rajtatok, és azért felséges ő, hogy megkegyelmezzen néktek”_ (Ésaiás 30:18)

Itt is a “kegyelem” a szellemiekre, a “könyörületesség” a mennyeiekre vonatkozik. A következő fejezetben Lót azt mondja az angyalnak:

_“Ímé a te szolgád kegyelmet talált te előtted, és nagy a te irgalmasságod, melyet mutattál irántam, hogy életemet megtartotta”_ (Mózes I. könyve 19:19)

Hogy a “kegyelem” szellemi dolgokkal hozható összefüggésbe, mint a hit vagy a megértés, egyértelmű itt is, ahol mondták, “kegyelmet talált te előtted”; és hogy az “irgalmasság” a mennyei dolgokra vonatkozik, mely a szeretet vagy akarat, nyilvánvaló abból a tényből, mikor az angyalnak azt mondták, hogy “irgalmasságod, melyet mutattál irántam” és “életemet megtartotta”.

GENEZIS 6:9-22

&nbsp;_9. Noénak pedig ez a története: Noé igaz, tökéletes férfiú vala a vele egykorúak között. Istennel jár vala Noé.  
  10. És nemze Noé három fiat: Sémet, Khámot és Jáfetet.  
  11. A föld pedig romlott vala Isten előtt és megtelék a föld erőszakoskodással.  
  12. Tekinte azért Isten a földre, és ímé meg vala romolva, mert minden test megrontotta vala az ő útát a földön.  
  13. Monda azért Isten Noénak: Minden testnek vége elérkezett előttem, mivelhogy a föld erőszakoskodással telt meg általok: és ímé elvesztem őket a földdel egybe.  
  14. Csinálj magadnak bárkát gófer fából, rekesztékeket csinálj a bárkában, és szurkozd meg belől és kivűl szurokkal.  
  15. Ekképen csináld pedig azt: A bárka hoszsza háromszáz sing legyen, a szélessége ötven sing, és a magassága harmincz sing.  
  16. Ablakot csinálj a bárkán, és egy singnyire hagyd azt felülről; a bárka ajtaját pedig oldalt csináld; alsó, közép, és harmad padlásúvá csináld azt.  
  17. Én pedig ímé özönvizet hozok a földre, hogy elveszessek minden testet, a melyben élő lélek van az ég alatt; valami a földön van, elvész.  
  18. De te veled szövetséget kötök, és bemégy a bárkába, te és a te fiaid, feleséged és a te fiaidnak feleségei teveled.  
  19. És minden élőből, s minden testből, mindenből kettőt-kettőt vígy be a bárkába, hogy veled együtt életben maradjanak: hímek és nőstények legyenek.  
  20. A madarak közűl az ő nemök szerint, a barmok közűl az ő nemök szerint és a földnek minden csúszó-mászó állatjai közűl az ő nemök szerint; mindenből kettő-kettő menjen be hozzád, hogy életben maradjanak.  
  21. Te pedig szerezz magadnak mindenféle eledelt, mely megehető, és takarítsd be magadhoz, hogy neked is, azoknak is legyen eledelűl.  
  22. És úgy cselekedék Noé; a mint parancsolta vala néki Isten, mindent akképen cselekedék._ 

A TARTALOM

AC 599. A téma, amivel itt foglalkozunk a “Noénak” nevezett egyház állapota a megújhodás elõtt.

AC 600. Ennek az egyháznak az emberét úgy írják le, hogy megújulhatott (9. vers); de három fajta tan keletkezett, melyek “Sém, Khám és Jáfet” (10. vers)

AC 601. A Legõsibb Egyházból maradt ember nem újulhatott meg a borzalmas elképzelései és bolond érzéki vágyai miatt (11, 12 vers); ezért teljesen el kell vesznie (13. vers)

AC 602. De a “Noénak” nevezett egyház embere, akit “bárkaként” írnak le nem ilyen volt (14. vers), a maradványait a méretekkel írják le (15. vers); a megértésének dolgait “ablak”, “ajtó” és “padlás” fejezi ki (16. vers)

AC 603. Õt megmentették, amikor a többieket megsemmisítették a gonosz és hamisság áradatával. (17. vers)

AC 604. A vele lévõ igazságot és jóságot megmentették (18. vers); És az újjászületés által, bármi volt is a megértés és az akarat, (19, 20. vers) fel kellett készüljön ennek a befogadására; (21. vers); és így lett. (22. vers)

BELSÕ ÉRTELEM

AC 605. A téma, amivel most foglalkozunk egy új egyház létrehozása, melyet “Noénak” neveznek; megalapítását a bárkával írják le, ahová mindenféle élõlény befogadtatott. Mivel nem ez szokott lenni a helyzet, mielõtt az új egyház létrejöhetett volna, szükség volt arra, hogy az egyház embere sok kísértéstõl szenvedjen, melyet a bárka felemelésével, hánykolódásával és a vízen való késlekedésével írnak le. Végül, hogy igazi szellemi emberré vált és megszabadították, ezt a vizek megszüntetésével és sok más dologgal írják le, melyek ezután következnek. Senki sem veheti ezt észre, aki ragaszkodik a betû szerinti értelemhez, (különösen ebben az esetben) minden dolog történelmileg észszerûen összefügg és a történelmi események elképzelését képviselik. Ilyen volt e kor emberének stílusa, a legnagyobb örömet az okozta nekik, hogy minden dolgot egy jelképes alakba csomagoltak és ezeket történelmi formában adhatták elõ; minél összefüggõbb volt a történelmi sorozat, annál jobban illett a gondolkodásmódjukhoz. Azoknak az õsi idõknek az emberei nem hajlottak annyira az ismeretanyag (scientiis) felé, mint a maiak, de mélyen szántó gondolataik voltak, mely eredményeit így írták le. Ez volt az õsi emberek bölcsessége.

AC 606. Hogy az “özönvíz” , a “bárka” és az ezekkel kapcsolatos dolgok leírása jelenti a megújhodást, és a megújhodást megelõzõ kísértések csak bizonyos fokon ismertek a mai tanult emberek között, akik a megújhodást és kísértéseket az özönvízhez hasonlítják.

AC 607. Az egyház tulajdonságait ezután fogjuk leírni. Hogy ennek egy elképzelését bemutathassuk, röviden el kell mondani, hogy a Legõsibb Egyház mennyei volt, mint ahogy már megmutattuk, ez az egyház azonban szellemivé vált. A Legõsibb Egyház elfogadta a jóságot és igazságot; ez az egyház, vagy Õsi Egyház nem bírt elfogadással, csak egy más fajta paranccsal, amely tudatnak nevezhetõ.

\[2\] Ami még ismeretlen a világ számára, és valószínû elhinni is nehéz, az az, hogy a Legõsibb Egyház embereinek belsõ légzése volt és csak néma külsõ légzése. Ezért kevesebb szóval beszéltek, mint késõbb, vagy manapság, inkább elképzeléssel, mint az angyalok teszik; tekintetük és arcuk megszámlálhatatlan változásával tudták kifejezni magukat, különösen az ajkukkal. Az ajkakon számtalan idegszál van, melyek napjainkban nem szabadulnak fel, de azon idõk embereinél szabadok voltak, így ezekkel bemutatni, jelezni, elképzeléseket tudtak megmutatni. Egy percnyi idõ alatt tudták mindazt kifejezni, ami most egy órába kerül, hogy hangokkal, vagy szavakkal mondjuk el: sokkal teljesebben és tisztábban érzékelték és értették meg, mint ahogy ez szavakkal, vagy szavak láncolatával lehetséges. Ez hihetetlennek tûnhet, de mégis igaz. Sokan mások vannak, nem e földrõl valók, akik hasonló módon beszéltek, és még napjainkban is így beszélnek; akikre vonatkozóan az Úr isteni könyörületességébõl a továbbiakban szólunk.

\[3\] Megadatott, hogy megismerjem a belsõ légzés természetét, és azt, hogy hogyan változott az idõk folyamán. A legõsibb embereknek ugyanolyan légzésük volt, mint az angyaloknak, akik hasonló módon lélegeznek, mélyen szántó gondolataik voltak, képesen voltak olyan elfogadásokra is, melyet nem lehet leírni, még akkor sem, ha igaznak tûnik a leírás, nem hihetõ, nem lehet felfogni. Az utódoknál a belsõ légzés lassanként véget ért, azoknál, akik szörnyû elképzelésekkel és képzelgésekkel bírtak, ez olyanná vált, hogy gondolataik elképzelését többé nem tudták megjeleníteni, csak alacsonyabb fokon. Ennek hatása az volt, hogy ezt nem tudták túlélni, így kialudtak.

AC 608. Amikor a belsõ légzés megszûnt, a külsõ légzés fokozatosan elõtérbe került majdnem olyan módon, mint amilyen napjainkban; a külsõ légzéssel a szavak nyelve, vagy hangok kiejtése az, amelyen a gondolatok kifejezését meghatározzák. Ezért az ember állapota teljesen megváltozott, miután a továbbiakban nem bír olyan elfogadással, hanem az elfogadás helyett egy fajta paranccsal, melyet tudatnak lehet hívni, vagy a tudathoz hasonlónak, bár ez egy köztes állapot az elfogadás és a napjainkban ismert tudat között. Amikor a gondolati elképzelés ilyen meghatározása elfoglalja helyét, mondhatni, a beszéd szavaiban, azoknak többé nem lehet parancsolni, mint ahogy a legõsibb emberek tették a belsõ emberen keresztül, csak a külsõn keresztül. Ezért a Legõsibb Egyház kinyilatkoztatási helyére a tani dolgok kerültek, amelyeket legelõször a külsõ értelem fogadott be és belõlük az emlékezet anyagi elképzelései alakulhattak ki, ezekbõl pedig a gondolat elképzelései, melyek által és melyek szerint õket irányították. Ilyen volt az egyház, melynek teljesen más gondolkodása volt, mint a Legõsibb Egyháznak, és ha az Úr nem hozta volna erre a gondolkodásra, vagy ebbe az állapotba az emberiséget, akkor az embert nem lehetett volna megmenteni.

AC 609. Ezen egyház emberének állapota, melyet “Noénak” hívtak, teljesen megváltozott a Legõsibb Egyház emberééhez képest, õt nem lehetett – ahogy elõbb mondtuk – ugyanolyan módon tájékoztatni és felvilágosítani, mint a legõsibb embert; a bensõje be volt zárva, többé már nem lépett kapcsolatba a mennyel, hacsak nem öntudatlanul. Ugyanezért nem irányíthatták, csak az értelem külsõ módjával, vagy az értelemmel. Ennek érdekében az Úr birodalmát, a hit tani dolgait, a Legõsibb Egyház kinyilatkoztatásának némelyikét az utód használatára megõrizték. Ezeket a tani dolgokat elõször “Káin” gyûjtötte össze és halmozta fel, hogy ne vesszenek el; ezért mondják róla “megbélyegzé az Úr Kaint, hogy senki meg ne öl” (erre vonatkozóan látható amit mondtunk ezen a helyen) (Genezis 4:l5). A tani ügyeket tanokra csökkentette ezekután “Énokh”, de mert ezek a tanok senki hasznára nem voltak ez idõ tájt, csak az utódok számára azt mondták “Isten magához vevé” (Genezis 5:24). A hit ezen tani dolgait, az Úr megõrizte az utódok, vagy egyház használatára; az Úr elõre látta, hogy az elfogadás el fog veszni, ezért úgy intézte, hogy a tani dolgok fennmaradjanak.

AC 610. 9. vers. _Noénak pedig ez a története: Noé igaz, tökéletes férfiú vala a vele egykorúak között. Istennel jár vala Noé._ “Noé története” jelenti az új egyház átalakulásának, vagy megújhodásának leírását. “Noé igaz, tökéletes férfiú vala” jelenti, hogy emberszeretettel volt felruházva; az “igaz” (vagy “igazságos”), hogy kapcsolódott az emberszeretet jóságához és a “tökéletes”, hogy kapcsolódott az emberszeretet igazságához. Az “egykorúak” a hittel bírók voltak. Az “Istennel jár”jelenti itt is azt, amit elõzõleg Énokhnál mondtunk, a hit tanát.

AC 611. Az, hogy “Noé története” jelenti az új egyház átalakulását, vagy megújhodását nyilvánvaló azokból, amit elõzõleg mondtunk. (Genezis 2:4; 5:1).

AC 612. Noé volt az igaz és tökéletes ember az egykorúak között, ami azt jelenti, hogy olyan volt, aki azonosulni tudott az emberszeretettel, ez pedig nyilvánvaló az “igaz és tökéletes” jelentésébõl; az “igaz” (vagy igazságos) jelenti, hogy tisztelte az emberszeretet jóságát, a “tökéletes” pedig, hogy tisztelte az emberszeretet igazságát; ennek az egyháznak alapjaiból lett az emberszeretet, melyre vonatkozóan az Úr isteni könyörületességébõl a következõkben beszélünk. Az, hogy az “igaz” (vagy “igazságos”) az emberszeretet iránti tisztelet és a “tökéletes” az emberszeretet igazsága nyilvánvaló az Igébõl, mint Ésaiásnál:

_“Holott õk engem mindennap keresnek, és tudni kivánják útaimat, mint oly nép, a mely igazságot cselekedett és Istene törvényét el nem hagyta; kérik tõlem az igazságnak ítéleteit, és Istennek elközelgését kivánják”_ (Ésaiás 58:2)

Itt a “törvény” jelenti az igazság dolgait, az “igazság” jelenti a jóság dolgait. Hogy, “igazságot és törvényt cselekedtek” olyan lett. mintha egy sablon lenne arra, hogy hogyan cselekedjenek igazat, és jót. (Ésaiás 56:1; Jeremiás 22:3, 13, 15; 23:5; 33:14, 16, 19). Az Úr azt mondta:

_“Akkor az igazak fénylenek, mint a nap, az õ Atyjoknak országában.”_ (Máté 13:43)

Az “igazak” jelentik azokat, akik az emberszeretettel és a kor beteljesedésének tiszteletével megáldottak. Az Úr azt mondta:

_“Eljõnek majd az angyalok, és kiválasztják a gonoszokat az igazak közül”_ (Máté 13:49)

Itt szintén az “igazak” jelentik azokat, akik az emberszeretet jóságában vannak.

\[2\] A “tökéletes” jelenti az emberszeretetbõl való igazságot, de nagyon sok más eredetû igazság is van; azonban az Úrtól eredõ emberszeretet jóságát “tökéletesnek” és “tökéletes embernek” hívják, mint Dávidnál:

_“Uram, kicsoda tartózkodhatik sátorodban, kicsoda lakozhatik szent hegyeden? A ki tökéletességben jár, igazságot cselekszik, és igazat szól az õ szívében”_ (Zsoltárok könyve 15:1, 2)

A “tökéletes” (vagy “teljes”) embert itt írják le. Újra:

_“Az irgalmashoz irgalmas vagy: a tökéleteshez tökéletes vagy”_ (Zsoltárok könyve 18:26)

Ahol a “tökéletes ember” az, aki szentségbõl, vagy emberszeretet jóságából ered. Újra:

_“Az Úr, nem vonja meg a jót azoktól, a kik ártatlanul élnek.”_ (Zsoltárok könyve 84:11)

\[3\] Az, hogy a “tökéletes ember” a jóság igaza, vagy aki az emberszeretetbõl eredõ jóság szerint beszél és cselekszik, nyilvánvaló a “jár” és “út” szavakból, melyeket gyakran alkalmaznak arra, ami tökéletes, vagyis a teljességre, vagy világegyetemre, valamint az “egyenes” és “egyenesség” szavakból, melyek az igazsággal járnak együtt. Dávidnál:

_“Gondom van a tökéletes útra: mikor jössz el hozzám? Szívemnek tökéletessége szerint járok én az én házamban”_ (Zsoltárok könyve 101:2)

És a hatodik versben:

_“A tökéletesség útjában járó, az szolgál engem”_ (Zsoltárok könyve 101:6)

Újra:

_“Boldogok, a kiknek útjok feddhetetlen, a kik az Úr törvényében járnak.”_ (Zsoltárok könyve 119:1)

És újra:

_“Ártatlanság és becsület védelmezzenek meg engem”_ (Zsoltárok könyve 25:21)

És másik helyen:

_“Ügyelj a feddhetetlenre, nézd a becsületest, mert a jövendõ a béke emberéé”_ (Zsoltárok könyve 37:37)

Ezekbõl a fejezetekbõl nyilvánvaló, hogy azt hívják “becsületesnek”, aki jót cselekszik, és “tökéletesnek”, aki igazat, mely szintén “igazságot és törvényt cselekszik”. A “szentség” és “becsületesség” a hit mennyeisége; a “tökéletesség” és “törvényesség” pedig az ebbõl eredõ szellemiség.

AC 613. Az, hogy az “egykorúak” a hit, nem tûnik ki a betû szerinti értelembõl, mely történelmi; de mint a belsõ dolgok, amivel itt foglalkozunk, a hit nemzedékeit jelentik.Ez nyilvánvaló a kapcsolatból is, hogy a nemzedékek itt nem mások. Ugyanez van az Ige más fejezeteiben is, mint Ésaiásnál:

_“És megépítik fiaid a régi romokat, az emberöltõk alapzatait felrakod, és neveztetel romlás építõjének, ösvények megújítójának, hogy ott lakhassanak.”_ (Ésaiás 58:12)

Mindezen dolgok azt jelentik, hogy mi a hit; a “megépítik a régi romokat” jelenti a hit mennyei dolgait; “az emberöltõk alapzatai” a hit szellemi dolgait, ezek az õsi idõktõl fogva léteztek, így ugyanazokat jelentik. Újra:

_“És megépítik a régi romokat, az õsi pusztaságokat helyreállítják, és a puszta városokat megújítják, és a régi nemzetségek pusztaságait”_ (Ésaiás 61:4)

hasonló jelentéssel. És újra:

_“Nem fáradnak hiába, nem nemzenek a korai halálnak, mivel az Úr áldottainak magva õk, és ivadékaik velök megmaradnak”_ (Ésaiás 65:23)

itt is a “nemzenek” a hit dolgairól beszélnek; “fáradnak” pedig a szeretetérõl. Az utóbbiról azt mondják “az Úr áldottainak magvai”, az elõbbirõl pedig, hogy “ivadékok”.

AC 614. Az “Úrral jár” jelenti a hit tanát, ez abból látható, amit elõzõleg mondtunk Énokhra vonatkozóan (Genezis 5:22, 24), akirõl szintén mondták, hogy az “Úrral járt”; ez azt jelenti, hogy a hit tanát megõrizték az utódok használatára. Ezek az utódok, akiknek a használatára megõrizték, a tárgya annak, amit most újra felvetünk.

AC 615. Ezen egyház embereinek minõségét itt általánosságban írjuk le, nem azt, hogy milyen volt – a következõkben lesz szó a kialakulásukról – hanem milyenné válhatott volna: azt mondhatjuk, hogy a hit ismerete által áldott lehetett volna, és emberszeretetbõl cselekedhetett volna, az emberszeretet jóságából tudhatta volna mi az igaz. Ezért az emberszeretet jósága, vagy “igaz” az elsõ, az emberszeretet igazsága, vagy “tökéletes” pedig ezt követi. Az emberszeretet, ahogy már elõzõleg is mondtuk, a felebarát iránti szeretet és könyörületesség; ez a Legõsibb Egyház szeretetének, mely az Úr szeretete volt, egy alsóbb foka. Ez a szeretet most lesüllyedt és külsõbbé vált, és ezt emberszeretetnek hívják.

AC 616. 10. vers. _És nemze Noé három fiat: Sémet, Khámot és Jáfetet._ “Nemze Noé három fiat” jelenti, hogy a tan három fajtája jött létre, melyet “Sém, Khám és Jáfet” jelez.

AC 617. Nemze Noé három fiat. Ez jelenti azt, hogy a tan három fajtája jött létre, és ez nyilvánvaló mindabból, amit elõzõleg megmutattunk a nevekrõl, amelyek semmi mást nem jelentenek, mint egyházakat, vagy tanokat, ami ugyanaz. Így van itt is; de itt alig említik õket a megelõzõ dolgok folyamatában, vagy azzal kapcsolatban, melyet az Úr elõre látott, hogy az ilyen gondolkodású ember áldott lehet az emberszeretettel; de még a tan ezen három fajtája sem születhetett volna meg, mely tanokat, az Úr isteni könyörületességébõl, itt leírjuk, ahol Sémmel, Khámmal és Jáfettel foglalkozunk.

AC 618. “Noé volt az igaz és tökéletes ember” és “az Úrral járt” és “három fiat nemzett”, mindezt múlt idõben mondják, mégis ezek a kifejezések a jövõbe mutatnak. Az tudható, hogy a belsõ értelem olyan, hogy nincs kapcsolatban az idõvel; az eredeti nyelvet kedveli, ahol egy vagy ugyanaz a szó néha bármikor, bárhol használható anélkül, hogy különbözõ szavakat használnának, ezzel az eszközzel a belsõ dolgok még nyilvánvalóbbá válnak. A belsõ értelembõl eredõ nyelv még több rétû, mint ahogy azt bárki gondolná és ezért nem korlátozza magát az idõ és megkülönböztetések által.

AC 619. 11. vers_. A_ _föld pedig romlott vala Isten elõtt és megtelék a föld erõszakoskodással._ A “föld” jelenti a fajt, amit elõzõleg említettünk. Azt mondják “romlott” a borzasztó elképzeléseik miatt; “megtelik erõszakoskodással” a szörnyû érzéki vágyaik miatt. Itt, és a fejezet következõ verseiben azt mondják “Isten”, mert nem volt egyház.

AC 620. Az, hogy a “föld” jelenti a fajt, amellyel elõzõleg foglalkoztunk, nyilvánvaló mindabból, amit már elmondtunk a “föld” jelentésére vonatkozóan. A “föld” az igében gyakran használt kifejezés; ez jelenti az “országot”, ahol az Úr igaz egyháza van, mint Kánaán földje; “föld” az is, ahol nincs egyház, mint Egyiptom, vagy a pogányok földje. Az jelenti azt is, ahol a faj lakik, és jelenti a fajt; ugyanúgy jelent minden egyes fajt, aki ott lakik. Az egyházat a mennyei szeretet “földjének” hívják, mint “Kánaán földjét”, és tisztátalan szeretetnek a “pogányok földjét”. De “földnek” hívják a hitet is, melyet elültettek; mint ahogy mondtuk a föld vagy ország a föld tartalma, a föld a mezõ tartalma, mint a hit tartalma a szeretet és a hit a hit ismeretének tartalma, melyet elültettek. Itt a “földet” fajként veszik, melyben az összes mennyei szeretet és egyház megsemmisült. Amirõl beszélnek már ismert téma.

AC 621. Hogy a földre azt mondják, hogy “romlott volt” a borzasztó elképzeléseik miatt és “megtelék erõszakoskodással” a rettenetes érzéki vágyaik miatt, nyilvánvaló a “romlott” és “erõszakoskodás” szó jelentésébõl. Az Igében egy kifejezést sohasem használnak másra, de egységesen alkalmazzák azt a szót, mely megfelelõen fejezi ki azt a dolgot, melyrõl szó van; ilyenek a szavak melyeket használnak, amelyekbõl egyértelmûen a belsõ értelem azonnal kitûnik, mint a “romlott” és “erõszakoskodás” szavakból. “Romlottként” beszélnek a megértés dolgairól, amikor azt elhagyták; “erõszakoskodásként” pedig az akarat dolgairól, amikor az elterjedt. Így a “romlottság” a képzelgések, és az “erõszakoskodás” pedig az érzéki vágyak.

AC 622. Hogy “romlottságként” beszélnek a képzelgésekrõl, nyilvánvaló Ésaiásnál:

_“Nem ártanak és nem pusztítnak sehol szentségemnek hegyén, mert teljes lészen a föld az Úr ismeretével”_ (Ésaiás 11:9)

És ugyanígy Ésaisánál (65:25), ahol az “árt” kapcsolatban van az akarattal, vagy érzéki vágyakkal, és a “pusztít” a megértéssel, vagy a hamis meggyõzõdéssel. Újra: “_Oh gonosz nemzetség, hamissággal megterheltetett nép, gonosz mag, nemtelen fiak! elhagyták az Urat, megútálták az Izráel Szentjét, és elfordultak tõle.”_ (Ésaiás 1:4). Itt is, ahogy más helyen, a “nemzetség” és “gonosz mag” jelenti a gonoszokat, melyek gonosz akarattal, vagy érzéki vágyakkal bírnak; a “nép” és “nemtelen fiak” pedig, hogy hamissak, ami a megértésre, vagy elképzelésekre vonatkozik. Ezékielnél:

_“De aztán gonoszabb valál azoknál minden útadban.”_ (Ezékiel 16:47)

Itt a “gonoszként” a megértés, ok, vagy gondolat dolgairól beszélnek; az “út” olyan szó, mely az igazságot jelenti. Dávidnál:

_“Megromlottak, útálatosságot cselekedtek; nincs, a ki jót cselekedjék.”_ (Zsoltárok könyve 14:1)

Itt a “megromlottak” jelenti a borzalmas elképzeléseket, és az “útálatosság” a bolond érzéki vágyakat, melyek a cselekedeteikben voltak, vagy a cselekedeteikbõl eredtek. Dánielnél:

_“A hatvankét hét mulva pedig kiirtatik a Messiás és senkije sem lesz. És a várost és a szenthelyet elpusztítja a következõ fejedelem népe; és vége lesz mintegy vízözön által, és végig tart a háború, elhatároztatott a pusztulás.”_ (Dániel 9:26)

Itt ugyanúgy az “elpusztítja” jelenti az elképzelést, ami hamis; “vízözönrõl” beszélnek.

AC 623. Megtelék a föld erõszakoskodással. A bolond érzéki vágyai miatt mondják ezt, és fõleg azok miatt, akik önszeretettel, vagy mérhetetlen önteltséggel rendelkeznek, ez nyilvánvaló az Igébõl. “Erõszakoskodásnak” hívják, amikor az emberek a szent dolgokat erõszakkal megszentségtelenítik, mint az özönvíz elõttiek, akik a hit tani dolgait az érzéki vágyak minden fajtájába süllyesztették. Ezékielnél:

_“És elfordítom tõlük arczomat, hadd fertéztessék meg szent helyemet; s betörjenek belé a rontók és megfertéztessék. Készítsd a lánczot; mert a föld tele van véres ítélettel, és a város tele van erõszakossággal.”_ (Ezékiel 7:22, 23)

Az “erõszakot” itt úgy írják le, hogy õk azok, és hogy ilyenek voltak, ezt már kijelentettük. Újra:

_“Kenyeröket félelemmel eszik és vizöket ájulással iszszák, hogy pusztaságra vetkõzzék földje bõségébõl minden lakói álnoksága miatt.”_ (Ezékiel 12:19)

A “kenyeröket félelemmel eszik” a mennyei dolgok, a “vizöket ájulással iszszák” pedig a lelki dolgok, melyekkel erõszakoskodtak, vagy megszentségtelenítettek.

\[2\] Ésaiásnál:

_“Pókhálójukból nem lesz ruha, csinálmányok nem felvehetõ; cselekedeteik hamisságnak cselekedetei, és erõszak tette van kezeikben”_ (Ésaiás 59:6)

Itt a “pókháló” és “ruha” a megértés dolgait jelenti, vagyis a gondolatét; “hamisság” és “erõszak” az akarat dolgait, vagyis a cselekedetét. Jónásnál:

_“Térjen meg kiki az õ gonosz útáról és az erõszakosságból, a mely az õ kezökben van!”_ (Jónás 3:8)

Ahol a “gonosz út” a hamisság, mely a megértés; az “erõszakosság” pedig az akarat. Jeremiásnál:

_“Mikor egyik esztendõben hír jõ, hogy erõszakosság van a földön”_ (Jeremiás 51:46)

A “hír” jelenti a megértés dolgait, az “erõszakosság” az akarat dolgait. Ésaiásnál:

_“Pedig nem cselekedett hamisságot, és álnokság sem találtatott szájában.”_ (Ésaiás 53:9)

Itt is a “hamisság” jelenti az akarati dolgokat; “álnokság a szájában” a megértésé.

AC 624. Nem ez az állapota annak az egyháznak, amivel foglalkozunk, nyilvánvaló abból a ténybõl, hogy itt és a fejezet következõ verseiben az “Isten” nevet használják, de a megelõzõ fejezetekben az “Úr” nevet. Amikor nincs egyház, Isten meghatározást használnak, és amikor van egyház, az “Úr” nevet, mint a Genezis elsõ fejezetében, amikor nem volt egyház, de a második fejezetben, amikor volt egyház “Úr Istent” mondtak. Az Úr név a legszentebb és csak az egyházhoz tartozik; azonban az Isten név nem olyan szent, mert nem volt olyan nemzetség, melynek istene ne lett volna, ezért nem olyan szent az Isten név. Senkinek sem engedték meg, hogy “Úr” nevét mondja, csak akkor, ha a hit tudásával (cognitio) bírt, más csak “Isten” nevet mondhatott.

AC 625. 12. vers. _Tekinte azért Isten a földre, és ímé meg vala romolva, mert minden test megrontotta vala az õ útát a földön._ “Tekinte azért Isten a földre” azt jelenti, hogy az Úr ismerte az embert; “meg vala romolva” jelenti, hogy semmi más nincs, csak hamisság; “minden test megrontotta vala az õ útát a földön” jelenti, hogy az ember testi természete teljesen megsemmisítette az igazság megértését.

AC 626. Tekinte Isten a földre. Azt jelenti, hogy az Úr ismerte az embert, és ez nyilvánvaló mindenki számára; az Úrnak, aki minden dolgot ismer és a világegyetemrõl mindent tud, nincs szüksége arra, hogy lássa milyen az ember. A “látás” emberi, és ezért, ahogy már a hatodik versnél és másutt mondtuk, az Igében a dolgok megjelenítése az emberek szerint van, és ez olyan fokozat, melyre még az Úr is azt mondta “szemmel látni”.

AC 627. Minden test megrontotta vala az õ útát a földön. Azt jelenti, hogy az ember testi természete megsemmisítette az igazság minden megértését, és ez nyilvánvaló a “test” jelentésébõl, melyre vonatkozóan a 3. versben szó van, mely általánosságban minden embert jelent, és részleteiben a testi embert, vagyis a testet; az “út” jelentése pedig az, hogy létezik az igazság megértése, vagyis maga az igazság. Az “út” az igazság megértése, vagyis az igazság, ami nyilvánvaló azokból a fejezetekbõl, melyeket már különbözõ helyeken elõhoztunk elõzõleg, valamint a következõkbõl is. Mózesnél:

_“Akkor monda az Úr nékem: Kelj fel, hamar menj innen alá; mert elvetemedett a te néped, hamar eltértek az útról, a melyet parancsoltam vala nékik, öntött bálványt készítettek magoknak.”_ (Mózes V. könyve 9:12)

Azt jelenti, hogy eltértek a parancsoktól, mely az igazság volt.

\[2\] Jeremiásnál:

_“A kinek szemei jól látják az emberek fiainak minden útait, hogy kinek-kinek megfizess az õ útai szerint, és az õ cselekedeteinek gyümölcse szerint”_ (Jeremiás 32:19)

Az “út” itt a parancs szerinti élet; a “gyümölcs” az emberszeretet szerinti élet. Az “út” az igazságról beszél, mely azoknak van, akik a szabályok és parancsok szerint élnek. Az “ember fia” (homo) és “ember” jelentését pedig már fent megmutattuk. Jeremiásnál is (7:3; 17:10).

Hóseásnál:

_“Megbüntetem õket az õ útaikért, és megfizetek néki cselekedeteiért”_ (Hóseás 4:9)

Zakariásnál:

_“Térjetek meg kérlek a ti gonosz útaitokról, és a ti gonosz cselekedeteitekbõl. A mint elhatározta vala a Seregeknek Ura, hogy a mi útaink és cselekedeteink szerint bánik velünk”_ (Zakariás 1:4, 6)

Itt az értelem hasonló, de az elõzõnek ellentéte, mert “gonosz utaik és cselekedeteik” vannak. Jeremiásnál:

_“És adok nékik egy szívet és egy útat”_ (Jeremiás 32:39)

A “szív” jelenti a jóságot, és az “út” az igazságot. Dávidnál:

_“Add értenem a te határozataidnak útát! A hamisságnak útját távoztasd el tõlem, és a te törvényeddel ajándékozz meg engem! Az igazság útját választottam. A te parancsolataidnak útján járok.”_ (Zsoltárok könyve 119:27, 29, 30, 32)

Itt a “határozatok útját” hívják az “igazság útjának” – ellentétben a “hamisság útjával”.

\[3\] Újra:

_“Útjaidat, Uram, ismertesd meg velem, ösvényeidre taníts meg engem. Vezess engem a te igazságodban és taníts engem”_ (Zsoltárok könyve 25:4, 5)

Itt is az “út” nyilvánvalóan az igazságot jelenti. Ésaiásnál:

_“Kivel tanácskozott, hogy felvilágosítsa Õt, és tanítsa Õt igazság ösvényére, és tanítsa ismeretre, és oktassa Õt az értelem útára”_ (Ésaiás 40:14)

Nyilvánvaló az igazság megértése. Jeremiásnál:

_“Így szólt az Úr: Álljatok az utakra, és nézzetek szét, és kérdezõsködjetek a régi ösvények felõl, melyik a jó út, és azon járjatok”_ (Jeremiás 6:16)

Itt is az “út” az igazság megértése. Ésaiásnál:

_“A vakokat oly úton vezetem, a melyet nem ismernek, járatom õket oly ösvényeken, a melyeket nem tudnak; elõttök a sötétséget világossá teszem”_ (Ésaiás 42:16)

A kifejezések, mint “út”, “ösvény”(semita) (trames), “utca” (platea) (vicus) az igazságról szólnak, mert ezek az igazsághoz vezetnek, mint Jeremiásnál:

_“Elcsábították õket az õ útaikról, az õsrégi nyomról, hogy ösvényeken, járatlan úton járjanak” (_Jeremiás 18:15)

Így a Bírák könyvében is:

_“Jáhel idejében pihentek az utak, És az útonjárók tekervényes ösvényekre tértek. Megszüntek a kerítetlen helyek Izráelben”_ (Bírák könyve 5:6, 7)

AC 628. Itt a belsõ értelem az, hogy minden ember, azon a földön, ahol az egyház volt, “megrontotta útját”, úgy, hogy nem értette az igazságot. Minden ember testivé vált, nem csak azok, akikre a vonatkozó fejezetben hivatkoztunk, de azok is, akiket “Noénak” hívtak, és akikkel különösképpen foglalkozunk itt és a következõ versben, ilyenek voltak, mielõtt újjászülettek. Ezeket a dolgokat kell elõrevenni, mert a következõ versekben az újjászületésükrõl lesz szó. És mert az egyházból kevés maradt, “Istennek” nevezték most, nem “Úrnak”. Ez a vers azt jelenti, hogy semmi sem volt igaz, és a következõ versben, hogy semmi sem volt jó, kivéve a maradványokat, akiket “Noénak” hívtak (mert a maradványok nélkül nincs újjászületés) és a tani dolgokat, melyeket õk ismertek. De nem volt igazság megértése, ami alól nem lehet kivétel ott, ahol a jóság akarata van. Ahol nincs akarat, ott nincs megértés, és amilyen az akarat, olyan a megértés. A legõsibb emberek bírtak a jóság akaratával, mert szerették az Urat; ebbõl eredõen az igazság megértésével is rendelkeztek, de ez a megértés teljesen megsemmisült az akarattal. Bár egyfajta ésszerû igazság, valamint a természetes jóság is, megmaradt azoknál, akiket “Noénak” hívnak, ezért tudtak újjászületni.

AC 629. 13. vers. _Monda azért Isten Noénak: Minden testnek vége elérkezett elõttem, mivelhogy a föld erõszakoskodással telt meg általok: és ímé elvesztem õket a földdel egybe._ “Monda Isten” azt jelenti, hogy ez így történt; “minden testnek vége elérkezett elõttem” jelenti, hogy az emberiség nem tehetett mást, minthogy megsemmisül; “mivelhogy a föld erõszakoskodással telt meg” jelenti, hogy nincs meg többé a jóság akarata; “elvesztem õket a földdel egybe.” azt jelenti, hogy az emberiség az egyházzal együtt semmisülne meg.

AC 630. Az, hogy “monda Isten” azt jelenti, hogy ez így történt, nyilvánvaló abból a ténybõl, Istennél nincs más csak Létezés (Esse).

AC 631. Az, hogy “minden testnek vége elérkezett elõttem” jelenti, hogy az emberiség nem tehetett mást, minthogy megsemmisül, nyilvánvaló magukból a szavakból és a “test” jelentésébõl, ami az embert jelenti általában, és egyedileg is, és különösen a testi embert, ahogy már megmutattuk.

AC 632. Az hogy, “mivelhogy a föld erõszakoskodással telt meg” jelenti,, hogy nincs meg többé a jóság akarata, nyilvánvaló abból , amit már elõzõleg elmondtunk és megmutattunk az “erõszak” jelentésére vonatkozóan (11. vers). A vonatkozó versben az igazság megértésérõl beszéltünk, itt a jóság akaratáról, mert mindkettõ megsemmisült az egyház emberével.

AC 633. Az eset a következõ: Nincs ember, akinél meglenne az igazság megértése és a jóság akarata, még azoknál sem, akik a Legõsibb Egyház emberei voltak. De amikor az emberek mennyeivé váltak, úgy tûnik, mintha meg lenne náluk a jóság akarata és az igazság megértése, és ez egyedül az Úrtól van, ahogy õk is tudják, elismerik, és elfogadják. Így van ez az angyalokkal is. Olyan igazság ez, hogy aki nem tudja, nem fogadja el, és nem ismeri el, hogy ez így van, abban nincs meg az igazság megértése és jóság akarata. Minden emberrel, és minden angyallal, még a legmennyeibbel is az van, hogy ami a sajátja, az semmi más, mint hamisság és gonoszság; mert tudott az, hogy a mennyek nem tiszták az Úr elõtt (Jób 15:15) és minden jóság és minden igazság egyedül az Úrtól van. De amíg egy ember, vagy egy angyal képes arra, hogy tökéletes legyen, az Úr isteni könyörületességébõl tökéletes lesz, és úgy észleli, mintha az igazság megértése és jóság akarata volna; de ez csak látszólag van így. Minden ember tökéletes lehet – az Úr isteni könyörületességébõl végül is megkapja ezt az ajándékot - életének valódi dolgaival kapcsolatban, és valamilyen módon alkalmazkodik a szüleitõl kapott örökletes gonoszsághoz.

AC 634. Azt nagyon nehéz megmondani, érthetõ módon, mi az igazság megértése és a jóság akarata megfelelõ értelemben, mert az ember azt feltételezi, hogy minden, amit gondol, az a megértés, és úgy is hívja; és minden, amit kíván, feltételezi, hogy az akarat, mivel úgy hívja. Még nehezebb megmagyarázni, hogy ez érthetõ legyen, mert napjainkban a legtöbb ember nem tudja azt a tényt, hogy ami a megértésbõl származik, az különbözõ attól, ami az akartból származik, mert amikor gondolnak valamit, azt mondják, hogy akarják, és amikor akarnak egy dolgot, azt mondják gondolják. Ez a nehézség egyik oka, a másik ok, amiért ezt a témát nehezen lehet érthetõvé tenni, hogy az emberek kizárólag testiekben gondolkodnak, vagyis az életük a legkülsõbb dolgokban van.

\[2\] Ezen okoknál fogva nem tudják, hogy minden emberben van valami, ami belsõ, és valami ami még belsõbb és egy valóban legbelsõbb; és a testi és érzéki része a legkülsõbb. A kívánságok, az emlékezet dolgai belsõ dolgok; a hatások és észbeli dolgok még belsõbbek, a jóság akarata és igazság megértése pedig legbelül van. Ezek annyira különböznek egymástól, hogy semmi sem lehet ennél különbözõbb. A testi ember ezeket egybe veszi és összetéveszti õket. Ezért hiszi azt, hogy amikor teste meghal, minden dolog meghal; bár valójában akkor kezd elõször élni, és a belsõ dolgai követik egymást szoros sorrendben. Ha a belsõ dolgok nem volnának olyan különbözõek, és nem követnék egymást, az emberek sohasem lehetnének a másik életben lelkek, angyali lelkek és angyalok, akiket a belsõ dolgaik alapján különböztetnek meg. Ezért van három menny, egymástól nagyon különbözõek. Ezeket tekintve most már némileg nyilvánvaló lehet, hogy mi valódi értelemben, az igazság megértése és a jóság akarata; és ezek csak a mennyei emberrõl és a harmadik menny angyalairól mondhatók el.

AC 635. Amit a vonatkozó versben és ebben mondtak, azt jelenti, hogy az özönvíz elõtti egyház napjainak végén az igazság megértése és a jóság akarata teljesen megsemmisült, így az özönvíz elõttiek között, akiket átitatott a borzalmas képzelgésük és rettenetes érzéki vágyaik még egy maradvány sem látszott. Ám azokban, akiket “Noénak” hívtak, fellelhetõk voltak a maradványok, bár nem tudtak elõhozni semmilyen megértést, sem akaratot, csak az észbeli igazságot és természetes jóságot. A maradványok az emberi természet szerint mûködtek. A maradványokon keresztül ezek az emberek újjá tudtak születni, és elképzeléseik nem akadályozták és tüntették el az Úr mûködését a maradványokon keresztül. Képzelgések, vagy hamis elvek, amikor útját állják minden mûködésnek; hacsak ezeket elõször nem pusztították volna ki, az ember sohasem tudott volna újjászületni. Errõl a témáról az Úr isteni könyörületességébõl az alábbiakban lesz szó.

AC 636. Az, hogy “elvesztem õket a földdel egybe” azt jelenti, hogy az emberiség az egyházzal együtt semmisülne meg, nyilvánvaló abból, ahogy mondták “földdel egybe”; mert a “föld” tágabb értelemben a szeretetet jelenti, ahogy elõzõleg mondtuk, és így az egyház mennyeiségét. Itt, mivel nem volt szeretet és semmi sem maradt, ami mennyei, a “föld” az önszeretetet jelenti, és bármit, ami ellentéte az egyház mennyeiségének. Még volt egyház embere, és nekik megvoltak a hit tani dolgai. Mint ahogy a föld magába foglalja a talajt, a talaj magába foglalja a mezõt, úgy a szeretet magába foglalja a hitet, és a hit magába foglalja a hit ismeretét.

AC 637. Az, hogy “elvesztem őket a földdel egybe.” azt jelenti, hogy az emberiség az egyházzal együtt semmisülne meg, ily módon: Ha az Úr egyháza teljesen kialszik a földön, az emberiség semmiképpen nem létezhetne, hanem egyenként és mindenki megsemmisülne. Az egyház olyan, mint a szív, ahogy azt már előzőleg mondtuk: ameddig a szív él, addig a szomszédos zsigerek és tagok is élnek; amint azonban a szív meghal, azok is mind meghalnak. Az Úr egyháza a földön olyan, mint a szív, ami életben tartja az emberi fajt, még azt a részét is ami az egyházon kívül van. Az ok teljesen ismeretlen bárkinek, de valami azért tudható; azt ki lehet jelenteni, hogy az egész emberi faj a földön olyan mint egy test a részeivel együtt, melyben az egyház olyan, mint a szív; és hacsak nincs egy egyház, mellyel, mint a szívvel, az Úr egyesülni tud a mennyen és a szellemek világán keresztül, akkor ott szétválás lesz; és ha az emberi faj elválik az Úrtól, azonnal megsemmisül. Ezért az első ember teremtésétől mindig volt valamilyen egyház, és bármikor kezdett megsemmisülni egy egyház, valami mindig maradt.

\[2\] Ezért is jött el az Úr a földre. Ha Ő isteni könyörületességéből nem jött volna el, a földön lévő emberiség megsemmisült volna, mert az egyház akkor a végső határán volt, és már alig létezett túlélő jóság és igazság. Az ok, amiért az emberiség nem élhet, csak akkor, ha csatlakozik az Úrhoz a mennyeken és a lelkek világán keresztül, az, hogy önmagában az ember alávalóbb volt, mint a vadállat. Ha magára hagyták volna, saját és minden dolog romjaiba szalad; mert semmi mást nem kívánt volna, minthogy önmagát és mindent leromboljon. A parancs az lenne, hogy úgy szeresse a másikat, mint önmagát; de most mindenki önmagát szereti jobban, mint a másikat, és így gyűlöl mindenki mást. A vadállatokkal teljesen más az eset: az ő parancsuk az, aminek megfelelően ők élnek. Ezért ők teljesen a parancs szerint élnek, amelyben élnek, az ember pedig a parancs ellenkezője szerint. Ezért, ha az Úr nem szánja meg és nem egyesíti magával őket az angyalokon keresztül, egyetlen percet sem élhettek volna, de ezt ők nem tudják.

AC 638. 14. vers. _Csinálj magadnak bárkát gófer fából, rekesztékeket csinálj a bárkában, és szurkozd meg belől és kivűl szurokkal._ A “bárka” jelenti ennek az egyháznak az emberét; a “gófer fa” az érzéki vágyakat; a “rekesztékek” jelentik az ember két részét, mely az akarat és megértés; “szurkozd meg belől és kivűl” jelenti a megőrzését az érzéki vágyak árvizétől.

AC 639. Az, hogy a “bárka” jelenti ennek az egyháznak, vagy a “Noénak” nevezett egyháznak az emberét, teljesen nyilvánvaló a következő versekben történő leírásából; és abból a tényből, hogy az Úr Igéje mindenütt tartalmaz lelki és mennyei dolgokat; azaz az Ige lelki és mennyei. Ha a szurokkal bevont bárka, a mérete és felépítése, valamint az özönvíz semmi mást nem jelentett volna, csak betű szerint kifejezést, akkor egyáltalán nem lett volna semmi lelki és mennyei, csak valami történelmi, melynek nem lenne több haszna az emberiségre, mint bármely hasonló dolognak, amit a világi írók leírnak. Mivel azonban az Úr Igéje mindenütt a szívében és bensőjében magában foglalja és tartalmazza a lelki és mennyei dolgokat, nagyon nyilvánvaló ez a bárka és minden olyan dolog miatt, melyet a bárkáról mondtak, ezek titkos dolgok, melyeket még nem fedtek fel.

\[2\] Ugyanez történt más helyeken is, mint a kis gyékény-ládácska esetében, ahol Mózest elrejtették, és amelyet a folyó menti sásba helyeztek (Mózes II. könyve 2:3), és vegyünk egy még magasztosabb példát, ugyanez történt a szent bárkával a pusztaságban, amit a minta után készítettek, amit Mózesnek mutattak a Sinai hegyen. Ha a bárkában lévő minden egyes dolog nem az Úrnak és az Ő királyságának képviselője lett volna, semmi más nem volna, mint egy bálványfajta, és bálványimádás. Mint Salamon temploma esetén, ami magában egyáltalán nem volt szent, vagy a benne lévő arany, ezüst, cédrus és kő miatt, hanem mindazon dolgok miatt, amit képviselt. Itt is - ha a bárka és felépítése számos részlettel, nem jelentette az egyház néhány titkos dolgát, az Ige nem lett volna az Úr Igéje, hanem csak egy holt levél, mint bármilyen világi író esetében. Ezért nyilvánvaló, hogy a bárka jelenti az egyház emberét, vagy a Noénak hívott egyházat.

AC. 640. Az, hogy a “gófer fa” jelenti az érzéki vágyakat, és a “rekesztékek” ennek az embernek két részét, melyek az akarat és megértés, mindezidáig senki sem tudhatta. Azt sem tudhatja senki, hogy ezek a dolgok mit jelentenek, csak akkor, ha előzőleg elmondja, mi volt az eset az egyházzal. A Legősibb Egyház, ahogy gyakran mondtuk a szeretetből tudott bármit, ami a hitből származott; vagy ami ugyanaz, a jóság akaratából értette meg az igazságot. Az utódaik olyan örökséget is kaptak, mint az érzéki vágyak, melyek akaratiak, ezek uralkodtak felettük, ebbe süllyesztették a hit tani dolgait, és ezért “pogányokká” váltak. Amikor az Úr előre látta, ha az ember továbbra is ilyen természetű lesz, örökre megsemmisülne, gondoskodott arról, hogy az akarat elkülönüljön a megértéstől, hogy az ember alakítható legyen, nem, mint azelőtt, a jóság akaratán, hanem az igazság megértésén keresztül legyen áldott emberszeretettel, mely a jóság akaratként jelenik meg. Ilyenné vált ez az új egyház, melyet Noénak hívtak, így teljesen különbözött a Legősibb Egyház természetétől. Emellett több egyház is létezett ez idő tájt, mint amelyiket “Énoshnak” hívták (Mózes II. könyve 4:26), és azok, melyekről semmi ilyen említés vagy leírás, nem maradt fönn. Csak “Noé” egyházát írják le, mert ez másfajta és teljesen különböző természetű volt a Legősibb Egyházhoz képest.

AC. 641. Mivel az egyház ezen emberét át kellett alakítani, ami az ember azon részét illeti, amit megértésnek hívtak, mielőtt át lehetett alakítani, valamint az akaratnak nevezett másik részét illetőleg, itt leírjuk, hogyan váltak el az akarat dolgai a megértés dolgaitól, melyet betakartak és megőriztek, így legkevésbé az akarat érintheti azt meg. Mert ha az akarat dolgait, vagyis az érzéki vágyakat felidézték volna, az ember megsemmisült volna, ahogy az megjelenik az Úr isteni könyörületességéből a következőkben. Ez a két rész – az akarat és megértés – olyan különböző az emberben, hogy semmi sem lehet különbözőbb, mint ahogy megadatott nekem biztonságot szerezni abból a tényből, hogy a lelkek és angyalok megértésének dolgai a fej, vagy agy bal oldali részébe folynak, az akarat dolgai pedig a jobb oldalra; és ugyanez vonatkozik az arcra is. Amikor az angyali lelkek befolynak, olyan finoman teszik, mint a leglágyabb szellő; amikor azonban a gonosz lelkek folynak be, olyan, mint egy áradás, az agy bal részébe borzalmas elképzelésekkel és képzelgésekkel, és a jobb oldalra érzéki vágyakkal, és kisugárzásuk olyan mintha az elképzelések és érzéki vágyak áradata lenne.

AC 642. Mindebből nyilvánvaló, hogy a bárka első leírása mit tartalmaz a gófer fából való építésével, a rekesztékeivel, és szurokkal való bevonásával, nevezetesen, hogy az egyik részt, ez az akarat, megóvták a beáramlástól, és csak azt a részt nyitották meg, mely a megértésé, ezt leírják a 16. versben ablakként, ajtóként és alsó, közép és harmad padlásként. Nem könnyű elhinni ezeket a dolgokat, mert eddig senkinek sem volt elképzelése erről. Mégis ezek a legigazabbak. Ezek azonban a rejtett jelentések legkisebb és legáltalánosabb dolgai, melyről az embernek nincs tudomása. Ha az egyes részleteket elmondanák neki, még akkor sem venné észre.

AC 643. Maguknak a szavaknak a jelentésére vonatkozóan: hogy a “gófer fa” jelenti az érzékiséget, a “rekeszték” az ember két részét, nyilvánvaló az Igéből. A gófer fa kénben bővelkedő fa, mint a fenyő és más hasonló fajták. A kénre vonatkozóan mondják azt, hogy érzékiséget jelent, mert könnyen tüzet fog. A legősibb emberek az emberekben lévő dolgokat az aranyhoz, ezüsthöz, rézhez, vashoz, kőhöz és fához hasonlították (és úgy tekintették őket, mint akik hasonlítanak) – a legbelső mennyeit az aranyhoz, az alacsonyabb szintű mennyeit a rézhez, és ami a legalacsonyabb, vagyis testit, a fához. A legbelsőbb lelkit (mivel hasonlósággal bírtak) az ezüsthöz, a lentebbit a vashoz, a legalsót pedig a kőhöz. A belső értelemben ez volt a jelentésük, amikor az Igében említették ezeket, mint Ésaiásnál:

_“Réz helyett aranyat hozok, vas helyett ezüstöt hozok, és a fák helyett rezet, és a kövek helyett vasat, és teszem fejedelmeiddé a békességet, és előljáróiddá az igazságot”_ (Ésaiás 60:17)

Itt az Úr királyságáról van szó, melyben nincsenek ilyen fémek, csak lelki és mennyei dolgok; ezek jelentése nyilvánvaló a “békesség” és “igazság” említéséből. Az “arany”, “réz” és “fa” itt megegyezik egymással, és itt a mennyei, vagy akarati dolgokat jelenti, ahogy előzőleg mondtuk; az “ezüst”, “vas” és “kő” szintén megegyezik egymással és a lélek, vagy megértés dolgait jelenti.

\[2\] Ezékielnél:

_És prédára hányják gazdagságodat, és elragadozzák árúidat; és köveidet és fáidat_ (Ezékiel 26:12)

Kétségtelen, hogy a “gazdagság” és “áru” nem világi gazdagság és áru, hanem mennyei és lelki; és ugyanez vonatkozik a “kőre” és “fára” is – a “kő” a megértés dolgait jelenti, a “fa” pedig az akaratét. Habakuknál:

_Mert a kő is ellened kiált a falból, és a gerenda a fa-alkotmányból visszhangoz néki_ (Habakuk 2:11)

A “kő” jelenti a megértés legalacsonyabb fokát; a “fa” pedig az akaratét, mely “visszhangoz” amikor bármit is kihúznak a értelmi tudásból (scientifico sensuali). Újra:

_“Jaj annak, aki fának mondja: Serkenj fel! néma kőnek: Ébredj fel! Taníthat-é ez? Ímé, borítva van aranynyal és ezüsttel, lélek pedig nincs benne semmi! Ellenkezőleg az Úr az ő szent templomában”_ (Habakuk 2:19, 20)

Itt is a “fa” jelenti az érzéki vágyat; a “kő” jelenti a megértés legalacsonyabb fokát, ezért beszélnek “némáról” és “tanításról”; a “lélek pedig nincs benne semmi” azt jelenti, hogy semmi mennyeit és lelkit nem jelképez, éppen úgy, mint egy templom, melyben kő és fa van, arannyal és ezüsttel borítva, azok számára, akik nem gondolnak semmire, amit képvisel.

\[3\] Jeremiás siralmaiban:

_“Vizünket pénzért iszszuk, tűzifánkat áron kapjuk”_ (Jeremiás siralmai 5:4)

ahol a “víz” és “pénz” jelenti a megértés dolgait; és a “fa” az akaratét. Újra:

_“A kik azt mondják a fának: Te vagy az én atyám! a kőnek pedig: Te szűltél engem!”_ (Jeremiás 2:27)

Itt a “fa”jelenti az akarat érzéki vágyait, melyből kialakult ez a felfogás; a “kő” az értelmi tudás (scientifico sensuali), melyből a “születés” van. A prófétáknál különböző helyeken, a “fa és kő szolgálata” a fa- és kőfaragások imádásánál jelentkezett, mely azt jelenti, hogy az érzéki vágyakat és képzeletüket szolgálták; mint a “fával és kővel való bálványimádás elkövetése” is, Jeremiásnál (3:9). Hóseásnál:

_“Népem az ő bálványát kérdezi, és az ő pálczája mond néki jövendőt; mert a fajtalanság lelke megtéveszt”_ (Hóseás 4:12)

Jelentve azt, hogy érdeklődést mutattak a fafaragások és érzéki vágyak iránt.

\[4\] Ésaiásnál:

_Mert készen van a szörnyű tűzhely régen; máglyájában tűz és fa bőven; az Úr fuvallata gyújtja meg azt, mint kénköves patak._ (Ésaiás 30:33)

itt a “tűz”, “kén” és “fa” jelzi a bolond érzéki vágyakat. Általánosságban a “fa” jelenti az akarat legalsó dolgait; az értékesebb fák, mint a cédrus és hasonlók, jelentik a jó dolgokat, például a cédrusfa a templomban és a cédrusfát alkalmazták a leprás megtisztításához (Mózes III. könyve 14:4, 6, 7), fadarabot dobtak Márá keserű vízébe, mely édessé vált (Mózes II. könyve 15:25), melyről az Úr isteni könyörületességéből a vonatkozó helyen beszélünk. Azok a fák, melyek nem voltak értékesek, és amelyekből faragott képeket készítettek, valamint amelyeket temetési máglyákra és hasonlókhoz használtak, jelentik az érzéki vágyakat; mint ezen a helyen a gófer fa a kéntartalma miatt. Ésaiásnál:

_Mert bosszúállás napja ez az Úrnak; És változnak patakjai szurokká, és pora kénkővé, és lészen földe égő szurokká._ (Ésaiás 34:8, 9)

A “szurok” a rettenetes elképzelés; a “kénkő” az undorító érzéki vágyak.

AC 644. Az, hogy a “rekesztékek” jelentik az ember két részét, mely az akarat és megértés; nyilvánvaló abból, amit már előzőleg kijelentettünk: Ez a két rész – az akarat és megértés – igen távol állnak egymástól, ezért, ahogy szintén előzőleg elmondtuk, az emberi agy két részre van osztva, amit féltekéknek hívnak. A bal félteke az értelmi képességekkel kapcsolatos, a jobb pedig az akaratiakkal. Ez a legáltalánosabb különbség. Ezen belül, mind az akarat, mind a megértés számtalan részre osztható, mert oly sokféleképpen csoportosíthatók az ember értelmi dolgai, ugyanígy az akarati is, hogy azokat sohasem lehet leírni, vagy összeszámolni még általános fajtánként sem, még kevésbé azok fajtái szerint. Az ember a legkevésbé mennyei fajta, a szellemek világához és a mennyhez hasonlítva, ahol a megértés és akarat dolgainak minden fajtáját és minden egyedét az Úr a legtökéletesebb módon megkülönbözteti, így még a legkisebb is megkülönböztetett, melyről itt az Úr isteni könyörületességéből, beszélünk. A mennyekben ezeket a csoportokat Társadalmaknak hívják, az Igében “lakosságnak”, az Úr pedig “lakóhelynek” nevezi. (János 14:2). Itt szintén “lakóhelynek” nevezik, mert a bárkáról beszélnek, mely az egyház emberét jelenti.

AC 645. Az, hogy a “szurkozd meg belől és kivűl szurokkal” jelenti az érzéki vágyak beáramlásától való megóvást, nyilvánvaló abból, amit előzőleg mondtunk. Ennek az egyháznak az emberét először a megértés dolgait tekintve újjáalakították, így megóvták az érzéki vágyak beáramlásától, ami az átalakítás munkáját lerombolta volna. Valójában az eredeti szövegben nem azt mondják, hogy “megszurkozzák”, hanem olyan szót használnak, melynek jelentése “megóvás”, és amely a “vezekel”, vagy “kiengesztel” szavakból eredt, ezért ugyanazt foglalja magában. Az Úr “vezeklése”, vagy “kiengesztelése” megvédés a gonosz beáramlásától.

AC 646. 15. vers. _Ekképen csináld pedig azt: A bárka hoszsza háromszáz sing legyen, a szélessége ötven sing, és a magassága harmincz sing._ A számok, mint előzőleg, a maradványokat jelentik, melyekből csak kevés volt; a “hossz” a szentségüket, a “szélesség” az igazságukat, a “magasság” a jóságukat jelenti.

AC 647. Ezek a részletek olyan jelentéssel bírnak, mint a számok, “háromszáz”, “ötven”, és “harminc” jelentik a maradványokat, melyekből kevés van; a “hossz”, “szélesség” és “magasság” jelenti a szentséget, igazságot és jóságot, igencsak különösnek tűnhet mindenki számára, és nagyon eltér a betűtől. Azon felül, amit előzőleg elmondtunk és megmutattunk a fenti számokra vonatkozóan ebben a fejezetben (3. vers), vagyis, hogy a “százhúsz” jelenti a hit maradványait, abból a tényből is nyilvánvaló lehet mindenki számára, hogy azok, akik a belső értelemben vannak, mint a jó lelkek és az angyalok, túl vannak minden olyan dolgon, mint a földi, testi és csupán világi, így túl vannak a számok és méretek minden dolgán is. Ezt az Úr adta nekik, hogy teljesen megértsék az Igét, és ez teljesen elkülönül ezektől a dolgoktól. Mivel igaz, nagyon nyilvánvaló lehet, hogy ezek a részletek mennyei és lelki dolgokat foglalhatnak magukba, melyek annyira távol esnek a betű szerinti értelemtől, hogy még csak nem is látszik, hogy ezek a dolgok léteznek. Ilyenek a mennyei és lelki dolgok mind általánosságban, mind részleteikben. Ebből az ember tudhatja, milyen őrültség azt kívánni, hogy kutassák a hit dolgait az értelem és a tudás (sensualia et scientifica) eszközeivel; és ezt nem hajlandó elhinni, hacsak ily módon fel nem fogja.

AC 648. Az, hogy az Igében a számok és a mértek jelentik a mennyei és lelki dolgokat, nagyon nyilvánvaló Új Jeruzsálem és a Templom méreteiből Jánosnál és Ezékielnél. Bárki láthatja, hogy az “Új Jeruzsálem” és az “Új Templom” jelenti az Úr királyságát a mennyekben, és a földön, és hogy a mennyekben és földön lévő Úr királysága nem tartozik a földi méretek alá; még a kiterjedései, mint hosszúság, szélesség, magasság sem határozható meg számokkal. Ebből bárki levonhatja a következtetést, hogy a számok és méretek szent dolgokat jelentenek, mint Jánosnál:

_“És adának nékem vesszőhöz hasonló nádszálat, és angyal áll vala mellém és monda: Kelj fel, és mérd meg az Isten templomát és az oltárt, és azokat, a kik abban imádkoznak”_ (Jelenések könyve 11:1)

Új Jeruzsálemre vonatkozóan:

_“És nagy és magas kőfala vala, tizenkét kapuja, és a kapukon tizenkét angyal, és felírott nevek, a melyek az Izráel fiai tizenkét törzsének nevei: Napkeletről három kapu; északról három kapu; délről három kapu: napnyugotról három kapu. És a város kőfalának tizenkét alapja vala, és azokon a Bárány tizenkét apostolának nevei. A ki pedig én velem beszéle, annál vala egy arany vessző, hogy megmérje a várost, és annak kapuit és kőfalát. És a város négyszögben fekszik, és a hossza annyi, mint a szélessége. És megméré a várost a vesszővel tizenkétezer futamatnyira: annak hosszúsága és szélessége és magassága egyenlő. És megméré annak kőfalát száznegyvennégy singre, ember mértékével, azaz angyaléval.”_ (Jelenések könyve 21:12-17)

\[2\] A “tizenkettes” szám állandóan előfordul, mely nagyon szent szám, mert ez jelenti a hit szent dolgait (3. vers) és majd megmutatjuk a Genezis 29. és 30. fejezetében. Azért hozzáteszik, hogy ez a mérték “ember mértéke, azaz angyalé”. Ugyanígy méretekkel írják le az új Templomot és új Jeruzsálemet Ezékielnél (Ezékiel 40:3, 5, 7, 9, 11,13, 14, 22, 25, 30, 36, 42, 47; 41:1-26; 42:5-15; Zakariás 2:1, 2). Önmagukban itt sem jelentenek semmit a számok, csak a számoktól elvonatkoztatott szent mennyei és lelki dolgokat. Ugyanez a helyzet a frigyláda méreteinek számaival is (Mózes II. könyve 25:10); a fedélével, az arany asztaléval, a hajlékéval és oltáréval (Mózes II. könyve 25:10, 17, 23; 26:1-37; 27:1); és a templom összes számaival és terjedelmével (Királyok I. könyve 6:2, 3) és másokkal.

AC 649. Itt azonban a bárka számai, vagy méretei semmi mást nem jelentenek, mint a maradványokat, melyek ennek az egyháznak az embereivel voltak, mikor átalakították őket, és hogy csak kevés volt belőlük. Nyilvánvaló abból a tényből, hogy ezekben a számokban az ötös uralkodik, mely az Igében néhányat, vagy kicsit jelent, mint Ésaiásnál:

_“És csak mezgérlés marad belőlök, mint az olajfa megrázásakor két-három bogyó az ágak hegyén, négy-öt a gyümölcsfának lombjai közt”_ (Ésaiás 17:6)

Ahol a “két-három” és “öt” néhányat jelent. Újra:

_“Ezer fut egynek riasztására, ötnek riasztására mind elfuttok, mígnem úgy maradtok, mint egy szál fenyő a hegytetőn”_ (Ésaiás 30:17)

Ahol az “öt” szintén néhányat jelent. Ilyen volt a legkisebb áldozat, a visszaváltás utáni “ötödrész” (Mózes III. könyve 5:16; 6:5; 22:14; Mózes IV. könyve 5:7). A legkisebb ráadás, mikor visszaváltották a barmot, házat, mezőt, vagy tizedet, szintén “ötödrész” volt (Mózes III. könyve 27:13, 15, 19, 31)

AC 650. Az, hogy a “hosszúság” jelenti bárminek a szentségét, a “szélesség” az igazságát, a “magasság” a jóságát, amit számokkal írnak le, nem lehet jól megerősíteni az Igével, mert mindegyik, amiről beszélnek a tárgy, vagy dolog szerint változik, amiről szó van. A “hosszúság” az időre alkalmazva az örökkévalóságot és öröklétet jelenti, mint a “napok hossza” (Zsoltárok könyve 23:6; 21:4); ha azt a térre alkalmazzák, szentséget jelent, mint a következőkben. Ugyanez a helyzet a “szélességgel” és “magassággal”. Három dimenziós minden földi dolog, de ilyen kiterjedésről a mennyei és lelki dolgoknál nem beszélhetünk. Amikor erről beszélnek, nagyobb, vagy kisebb tökéletességet jelent, eltekintve a kiterjedéstől, a minőségtől és mennyiségtől; itt a minőség az, hogy voltak maradványok; a mennyiség pedig, hogy azokból kevés volt.

AC 651. 16. vers. _Ablakot csinálj a bárkán, és egy singnyire hagyd azt felülről; a bárka ajtaját pedig oldalt csináld; alsó, közép, és harmad padlásúvá csináld azt._ Az “ablak”, melyet “egy singnyire kellett hagyni felülről” jelenti az értelmi részt; az “oldalsó ajtó” jelenti a hallást;

Az “alsó, közép, és harmad padlás” jelenti a tudás, a józan ész és megértés dolgait (scientifica, rationalia et intellectualia).

AC 652. Az, hogy az “ablak” jelenti az értelmi részt, és az “ajtó” a hallást és ebben a versben az ember értelmi részével foglalkoznak, nyilvánvaló abból, amit előzőleg kijelentettünk: ennek az egyháznak az emberét ilyen módon változtatták át. Két élet van egy emberben, egyik az akaraté, a másik a megértésé. Akkor lett belőle két élet, mikor nem volt akarat, csak érzéki vágy az akarat helyén. Azután a másik, vagy értelmi részen keresztül, melyet átalakíthattak, új akaratot adtak nekik, úgy, hogy a kettő mégis egy életet alkothatott, vagyis emberszeretetet és hitet. Mivel ekkor az embernek nem volt akarata, helyette csupán érzéki vágya, az akarathoz tartozó részt bezárták – ahogy azt a 14. versben kijelentették – a másik, vagy értelmi részt kinyitották. Ezzel a témával foglalkoznak ebben a versben.

AC 653. Az eset a következő: Amikor az embert újjáalakították, mely harcokkal és kísértésekkel járt, gonosz lelkek társultak vele, hogy semmi másra ne ösztönözzék, csak a tudásra és józan észre (scientifica et rationalia); és a lelkek, akik arra ösztönözték, hogy teljesen eltávolítsák az érzéki vágyaktól. Két fajta gonosz lélek van, azok, akik az ember józan esze szerint cselekszenek, és azok, akik az érzéki vágyaik szerint. Az emberi józan észt ösztönző gonosz lelkek az összes hamisságot előhozzák, és arra törekednek, hogy meggyőzzék az embert azok igazságáról és még az igazságot is hamissággá fordítják. Az embernek harcolnia kell ezek ellen, amikor kísértenek. Igazából azonban az Úr az, aki harcol az angyalokon keresztül, akiket egyesített az emberekkel.

Akkor, amikor a hamisságot harccal elkülönítették és szétszórták, az embert előkészítették a hit igazságának befogadására. Ameddig a hamisságok uralkodnak, az ember nem kaphatja meg a hit igazságait, mert annak útjában a hamisság alapjai állnak. Amikor az embert előkészítették arra, hogy a hit igazságait befogadja, akkor lehet először a mennyei magokat belé ültetni, melyek az emberszeretet magjai. Az emberszeretet magjait sohasem lehet akkor, és olyan földbe beültetni, ahol hamisságok uralkodnak, csak ahol az igazságok uralkodnak. Ez történik a lelki ember újjáalakításával, vagy újjászületésével és így volt a Noénak nevezett egyház emberével is. Ezért beszélnek itt a bárka “ablakáról” és “ajtajáról” és “alsó, közép, és harmad padlásról”, melyek mind a lelki, vagy értelmi emberhez hozzátartoznak.

AC 654. Ez megegyezik azzal, amit jelenleg tudnak az egyházakban: a hit a meghallás által jön. De a hit nem a hit dolgai ismeretének (cognitio) az eszköze, vagy azé, amit annak hisznek. Ez csak ismeretanyag (scientia); vagyis a hit az elfogadás. Bár senkinél sincs elfogadás, csak akkor, ha meg van benne a hit elve, mely az emberszeretet, vagyis a felebarát iránti szeretet és könyörületesség. Amikor van emberszeretet, akkor van elfogadás, vagy hit. Aki másként érzékeli, az olyan messze van a hit ismeretétől, mint a föld a mennyektől. Amikor az emberszeretet jelen van, ami a hit jósága, akkor az elfogadás is jelen van, ami a hit igazsága. Ezért, amikor a tudás, a józan ész és megértés dolgai szerint az embert újjáteremtették, végül a talajt előkészíthették – vagyis az eszét – az emberszeretet befogadására; mely szerint ezután gondolkodik és cselekszik. Csak ezután teremtették újjá, vagy született újjá, nem előtte.

AC 655. Az, hogy _“_ablakot csinálj, és egy singnyire hagyd azt felülről” jelenti az értelmi részt, bárki láthatja abból, amit most elmondtunk, és abból a tényből, hogy amikor a bárka felépítésével foglalkoznak és a “bárka jelenti az egyház emberét, az értelmi részt nem lehet máshoz hasonlítani, csak egy “ablakhoz felülről”. Az Ige más részeiben is az ember értelmi részét, vagyis belső látását, legyen az józan ész, vagy kevésbé józan ész, “ablaknak” nevezik. Ésaiásnál:

_Oh te szegény, szélvésztől hányt, vígasztalás nélkül való! Rubinból csinálom falad párkányzatát, és kapuidat gránátkövekből, és egész határodat drágakövekből_ (Ésaiás 54:11, 12)

Itt a “párkányzat” “ablakként” szerepel a világosság miatt, amit azok beengednek, vagy áteresztenek. A “párkányok”, vagy “ablakok” ebben a fejezetben az értelmi dolgok, melyek az emberszeretetből jönnek és ezért olyanok, mint a “rubin”, a “kapuk” az észbeli dolgok, melyek ebből erednek és a “határ” pedig a tudásból és értelemből (scientificum et sensuale). Az Úr egyházával foglalkoznak itt.

\[2\] A Jeruzsálemben lévő templom minden ablaka ugyanazt képviseli: a legmagasabban lévők az értelmi dolgokat; a középen lévők az észbeli dolgokat; a legalacsonyabban lévők a tudás és az értelem dolgait; ezekre három történet volt (Királyok I. könyve 4:6, 8). Ugyanezek az új Jeruzsálem ablakai Ezékielnél (40:16, 22, 25, 33, 36). Jeremiásnál:

_“Mert feljött a halál a mi ablakainkra, bejött a mi palotáinkba, hogy kipusztítsa a gyermekeket az útakról, az ifjakat az utczákról.”_ (Jeremiás 9:21)

A középső szint ablakait érti itt, melyek az észbeli dolgok, és azt jelenti, hogy őket elkülönítették; a “gyermekek az útakról” az elkezdődött igazság.

\[3\] Mivel az ablakok jelentik az igazság értelmi és észbeli dolgait, azok jelentik a hamisság okfejtését is. Ugyanennél a prófétánál:

_Jaj annak, a ki hamisan építi házát, felházait pedig álnokul; A ki ezt mondja: Nagy házat építek magamnak és tágas felházakat, és ablakait kiszélesíti és czédrusfával béleli meg és megfesti czinóberrel_ (Jeremiás 22:13, 14)

Itt az “ablakok” a hamisság elveit jelentik.

_“És nyájak heverésznek bensejében, mindenféle állatok serege: pelikán és sündisznó hálnak párkányain, az ablakban azoknak szava hangzik, a küszöbön omladék lészen”_ (Sofóniás 2:14)

Ezt Asszíriáról és Ninivéről mondja; “Asszíria” jelenti a megértést, ami megsemmisült; “ablakból azok szava hangzik” pedig az elképzelésekből való okfejtéseket.

AC 656. Az, hogy az “oldalán lévő ajtó” jelenti hallást, most már nyilvánvaló, és nem szükséges igazolni az Igében lévő hasonló példákkal. A fül az értelem belső szervéhez tartozik, mint az oldalán lévő ajtó a felette lévő ablakhoz; vagy, ami ugyanaz, a hallás a fülé, úgy, ahogy az értelmi rész a belső érzéké.

AC 657. Az, hogy az “alsó, közép, és harmad padlás” jelenti a tudás, a józan ész és megértés dolgait (scientifica, rationalia et intellectualia) következik mindabból, amit megmutattunk. Az értelmi dolgoknak három fokozata van az emberben; a legalacsonyabb a tudás (scientificum), a középső a józan ész; a legmagasabb az értelem. Ezek olyan távol állnak egymástól, hogy sohasem lehet őket összekeverni. Azonban az ember ebben nem biztos azért, mert az életét úgy veszi, mintha csak értelemből és tudásból állna; mialatt ragaszkodik ehhez, még azt sem tudja, hogy az észbeli része távol van attól, amit tudásnak (scientificum) gondol; még kevésbé tudja azt, hogy az értelmi része is. Az igazság az, hogy az Úr áramlik az ember értelmi részén keresztül a józan észbe, és az észen keresztül az ismeretanyagba., minél fogva eljön a látás és hallás érzéke szerinti élet. Ez az igazi befolyás, és ez az igazi kapcsolat a lélek és a test között. Az Úr életének befolyása nélkül az emberi megértés dolgaiba – vagy inkább az akarat dolgaiba és ezeken keresztül a megértésébe – valamint a megértés dolgain keresztül az ész dolgaiba, az ész dolgain keresztül a tudáséba, mely az emlékezet, lehetetlen lenne az élet az ember számára. Még az az ember is, aki hamisságban és gonoszságban él, az Úr életének befolyásával bír az akarat és a megértés dolgain keresztül. Azokat a dolgokat, melyek befolynak, az észbeli rész az alakjuk szerint fogadja be; ez a befolyás adja meg az embernek a képességet, hogy felfogja, elmélkedjen és megértse mi az igaz és a jó. Ezekkel a dolgokkal az Úr isteni könyörületességéből foglalkozunk itt, és azzal is, hogy mi a helyzet azzal az élettel, ami hozzátartozik a vadállatokhoz.

AC 658. Ez a három fokozat, melyet általánosságban az ember értelmi dolgainak hívnak, nevezetesen a megértés, józan ész és ismeretanyag, ugyanúgy azt jelentik, amit előzőleg mondtunk a Jeruzsálemben lévő templom három szintjével kapcsolatban (Királyok I. könyve 6:4, 6, 8), valamint a folyókról, melyek az Édenkertből kelet felöl folytak. “Kelet” ott az urat jelenti; “Éden” az akaratból származó szeretetet; a “kert” az ebből eredő értelem; a “folyó” a bölcsesség, józan ész, ismeretanyag. Mindezeket előzőleg már elmondtuk. (Genezis 2:10-14).

AC 659. 17. vers. _Én pedig ímé özönvizet hozok a földre, hogy elveszessek minden testet, a melyben élő lélek van az ég alatt; valami a földön van, elvész._ Az “özönvíz” jelenti a gonoszság és hamisság beáramlását; “elveszessek minden testet, melyben élő lélek van az ég alatt” jelenti, hogy a Legősibb Egyház összes leszármazottja megsemmisíti magát; “valami a földön van, elvész” jelenti azokat, akik ennek az egyháznak voltak tagjai és ilyenné váltak.

AC 660. Az “özönvíz” jelenti a gonoszság és hamisság beáramlását, nyilvánvaló abból, amit előzőleg kijelentettünk a Legősibb Egyház utódaira vonatkozóan; hogy bolond érzéki vágyakkal rendelkeztek, és azokba merítették a hit tani dolgait, végeredményben hamis képzelgéseik voltak, melyek megszüntettek minden igazságot és jóságot, ugyanakkor elzárta az utat a maradványok elől. Azok így nem tudtak működni, ezért nem lehetett másképp, minthogy megsemmisítsék magukat. Amikor a maradványok útját elzárják, az ember többé már nem ember, mert az angyalok sem tudják megvédeni, a gonosz lelkek teljesen birtokukba veszik, akiknek egyedüli céljuk és vágyuk az ember megsemmisítése. Így történt az özönvíz előtti emberek halála, melyet az özönvízzel írtak le, vagyis a teljes elárasztással. A gonosz lelkektől származó képzeletek és érzéki vágyak befolyása olyan, mint az özönvíz fajtája, ezért hívják “özönvíznek”, vagy áradásnak az Ige különböző helyein, ahogy azt az Úr isteni könyörületességéből látni fogjuk a következő fejezetben.

AC 661. “Elveszessek minden testet, a melyben élő lélek van az ég alatt.” Ez jelenti azt, hogy a Legősibb Egyház leszármazottai teljesen megsemmisítik magukat, nyilvánvaló a fentiekben elmondottakból, és a róluk szóló előző leírásokból; szüleik örökségéből eredő olyan értelemmel rendelkeztek, hogy még inkább átitatódtak rettenetes képzelgésekkel, mint a többiek; a fő ok , hogy a hit tani dolgait az általuk birtokolt érzéki vágyaikba merítették. Másképp van azokkal, akik nem rendelkeztek a hit tani dolgaival, hanem teljes tudatlanságban éltek; nem cselekedhették, ezért nem is szentségteleníthették meg a szent dolgokat, de ezáltal az utat elzárták a maradványok elől; és végeredményben az úr angyalait nem kergethették el maguktól.

\[2\] A maradványok, ahogy mondtuk, az ártatlanság összes dolga, az emberszeretet összes dolga, a könyörületesség összes dolga, és a hit igazságának összes dolga, melyeket az ember kisdedkorban kap meg, és megtanul az Úrtól. Ezen dolgok mindegyike és összessége felhalmozódik, és ha ez nincs meg az embernek, akkor nem lehet ártatlansága, emberszeretete, könyörületessége, ezért semmi jó és igaz nincs a gondolataiban és cselekedeteiben, így rosszabb lehet, mint a kegyetlen vadállat. Ugyanez történhet, ha vannak maradványai, de az utat elzárják a bolond érzéki vágyak, vagy a rettenetes hamis képzelgések, így azok nem működhetnek. Ilyenek voltak az özönvíz előttiek, akik megsemmisítették magukat, és akiket a “testet, melyben élő lélek van az ég alatt” jelenti.

\[3\] A “test” , ahogy előzőleg megmutattuk, jelenti az összes embert általánosságban, különösen a testi embert. “Élő lélek” jelenti az egész életet általánosságban, helyesebben azok életét, akiket újjáalkottak, következésképp jelen esetben a Legősibb Egyház utolsó utódait. Bár nem maradt hitélet köztük, még ha a szüleiktől örököltek is valamilyen magot, melyet elfojtottak, őket hívták “élő léleknek”, vagy “orrában élő lélek lehelletének” (Genezis 7:22). “Test az ég alatt” jelenti azt, ami csupán testi; a “menny” a megértés dolgai, melyek az igazságé és az akarat dolgai , melyek a jóságé, ha ezek elkülönülnek a testtől nélkülük az ember nem tud élni. Ez az, ami fenntartja az ember kapcsolatát a mennyel, vagyis a mennyen keresztül az Úrral.

AC 662. “Valami a földön van, elvész.” Ez jelenti azokat, akik ennek az egyháznak voltak tagjai és ilyen jelleművé váltak. Már előzőleg megmutattuk, hogy a “föld” nem jelenti az egész világot, hanem csak az egyháziakat. Nem áradatot jelent itt, még kevésbé általános áradatot, hanem az ott lévők végét, vagy megfulladását, amikor a maradványoktól elkülönültek, ezáltal a megértés dolgaitól, azaz igazságtól és az akarat dolgaitól, azaz a jóságtól, és emiatt a mennyektől is. Az, hogy a “föld” jelenti azt a területet, ahol az egyház van, így azokat is, akik ott éltek, igazolhatják az Ige következő fejezetei, azon felül, amit már idéztünk. Jeremiásnál:

_“Bizony ezt mondja az Úr: Pusztasággá lesz az egész ország, de nem vetem végét! Azért gyászol a föld, és homályosodik el oda fenn az ég”_ (Jeremiás 4:27, 28)

Itt a “föld” azt a helyet jelenti, ahol azok laktak, akik a megszűnt egyházhoz tartoztak. Ésaiásnál:

_“Ezért az egeket megrendítem, és megindul helyéről a föld is”_ (Ésaiás 13:13)

A “föld” jelenti azt az embert, aki megsemmisítendő, ahol az egyház van. Jeremiásnál:

_“És azon a napon az Úrtól levágatnak a föld egyik végétől fogva a föld másik végéig”_ (Jeremiás 25:33)

Itt a világ vége nem az egész világot jelenti, hanem csak azt a területet, ahol az egyház volt, következésképpen az embereket, akik az egyház tagjai voltak. Újra:

_Én fegyvert hozok e földnek minden lakosára; elhat e harsogás a földnek végére, mert pere van az Úrnak a pogányokkal_ (Jeremiás 25:29, 31)

Ebben a fejezetben, hasonló módon, nem az egész világot jelenti, csak azt a területet, ahol az egyház van, és a lakosságot, vagy egyház emberét; a “pogányok” itt a hamisságot jelentik. Ésaiásnál:

_“Mert ímé az Úr kijő helyéről, hogy meglátogassa a föld lakóinak álnokságát”_ (Ésaiás 26:21)

Itt is ugyanaz a jelentése. Újra:

_“Nem hallottátok-é, hát nem hirdettetett néktek eleitől fogva, hát nem értettétek-é meg a föld fundamentomait?”_ (Ésaiás 40:21)

Újra:

_“Az Úr, a ki az egeket teremté; Ő az Isten, a ki alkotá a földet és teremté azt és megerősíté”_ (Ésaiás 45:18)

A “föld” jelenti az egyház emberét. Zakariásnál:

_“Így szól az Úr, a ki az egeket kiterjesztette, a földet fundálta, és az ember keblébe lelket alkot”_ (Zakariás 12:1)

Ahol a “föld” nyilvánvalóan az egyház emberét jelenti. A “földet” megkülönbözteti a “földtől”, mint az egyház emberét magától az egyháztól, vagy a szeretetet a hittől.

AC 663. 18. vers. _De te veled szövetséget kötök, és bemégy a bárkába, te és a te fiaid, feleséged és a te fiaidnak feleségei teveled._ “Veled szövetséget kötünk” jelenti, hogy újjászülethet, “te és a te fiaid, feleséged és a te fiaidnak feleségei teveled” “bemehet a bárkába” jelenti, hogy meg lesz mentve; “Fiak” az igazság; “feleségek” a jóság.

AC 664. A megelőző fejezetben azokkal foglalkoztak, akik megsemmisítették magukat, itt viszont azokkal, akik újjászülettek, így megmenekültek, akiket Noénak hívnak.

AC 665. Az, hogy “veled szövetséget kötünk” jelenti, hogy újjászülethet, nagyon nyilvánvaló abból a tényből, hogy nem lehet más szövetség az Úr és az ember között, mint a szeretet és hit kapcsa, ezért a “szövetség” kapcsot jelent. A mennyei házasság a legigazibb szövetség, és a mennyei házasság, vagy kapocs nem létezik, kivéve azoknál, akik újjászülettek, így a legszélesebb értelemben vett újjászületést jelent a “szövetség”. Az Úr szövetségre lép az emberrel, amikor újjáteremti, ezért az őseik között a szövetséget nem képviselte más. Semmit sem lehet összeszedni a betű szerinti értelemből, csak az Ábrahámmal, Izsákkal és Jákobbal való szerződést és többször a leszármazottakkal, személyesen rájuk vonatkozva. Bár ők nem olyanok voltak, mint az újjászületettek, ők a külsőségeket imádták, és feltételezték, hogy az imádat külsőségei szentek, anélkül, hogy belső dolgok csatlakoztak volna hozzájuk. Ezért a velük kötött szerződések csak az újjászületés képviselői voltak. Ugyanez vonatkozott a szertartásaikra és magára Ábrahámra, Izsákra és Jákobra, akik a szeretet és hit dolgait képviselték. Ugyanígy a magas rangú papok és bármilyen más fajta papok, még ha bűnösök is voltak, képviselhették a mennyet és a legszentebb papságot. A képviselésben a személyt nem tekintik, csak a dolgokat, amit képvisel. Izrael és Júdea összes királya, még a legrosszabb is, az Úr királyságát képviselte, még az a fáraó is, aki Józsefet felemelte Egyiptom földjén. Ezekből és sok más következtetésből – melyre vonatkozóan az Úr isteni könyörületességéből itt szó van – nyilvánvaló, hogy a szövetségre lépések Jákob fiaival oly gyakran fordultak elő, hogy azok csak vallási szertartások lehettek, melyet képviseltek.

AC 666. Az, hogy a “szövetség” semmi mást nem jelent, mint újjászületést és az újjászületéssel kapcsolatos dolgokat, nyilvánvaló az Ige különböző fejezeteiből, ahol az Úr maga nevezi “szövetségnek”, mert egyedül Ő teremt újjá, és ő az, akire az újjászületett ember néz, és mindez a szeretet és hit egészében van. Az, hogy az Úr maga a Szövetség, nyilvánvaló Ésaiásnál:

_“Én, az Úr, hívtalak el igazságban, és fogom kezedet, és megőrizlek és népnek szövetségévé teszlek, pogányoknak világosságává”_ (Ésaiás 42:6)

Ahol a “szövetség” jelenti az Urat; a “pogányok világossága” a hitet. Így van Ésaiásnál is (49:6, 8). Malakiásnál:

_Ímé, elküldöm én az én követemet, és mindjárt eljön az ő templomába az Úr, a kit ti kerestek, és a szövetségnek követe, a kit ti kívántok; ímé, eljön, azt mondja a Seregeknek Ura. De kicsoda szenvedheti el az ő eljövetelének napját?_ (Malakiás 3:1, 2)

Ahol az Urat a “Szövetség Követének” hívják. A szombatot “örök szövetségnek” nevezik (Mózes II. könyve 31:16), mert magát az Urat jelenti, valamint az általa újjáteremtett embert.

\[2\] Mivel az Úr maga az egyetlen szövetség, nyilvánvaló, hogy minden, ami az embert az Úrhoz köti, a szövetség része – mint a szeretet és hit, és bármi, ami a szeretetből és a hitből jön – mert ezek az Úréi, és az Úr van bennük; így a szerződés maga is bennük van, ahol befogadják. Ezek nem léteznek, csak az újjáteremtett embernél, akinél bármi is van az Újjáteremtőből az Úrból, az a szerződésből van, vagy maga a szerződés. Ésaiásnál:

_“Az én irgalmasságom tőled el nem távozik, és békességem szövetsége meg nem rendül.”_ (Ésaiás 54:10)

Ahol az “irgalmasság” és a “békesség szövetsége” jelenti az Urat és azt, ami Hozzá tartozik. Újra:

_“Hajtsátok ide füleiteket és jertek hozzám; hallgassatok, hogy éljen lelketek, és szerzek veletek örök szövetséget, Dávid iránt való változhatatlan kegyelmességem szerint. Ímé, bizonyságul adtam őt a népeknek, fejedelmül és parancsolóul népeknek”_ (Ésaiás 55:3, 4)

“Dávid” jelenti itt az Urat; “örök szövetség” van azokban a dolgokban, és azon dolgok által, melyek az Úréi; ezek jelentik azt, hogy hozzámenni és hallani, azért, hogy a lélek élhessen.

\[3\] Jeremiásnál:

_“És adok nékik egy szívet és egy útat, hogy mindenkor engem féljenek, hogy jól legyen dolguk, nékik és az ő fiaiknak ő utánok. És örökkévaló szövetséget kötök velök, hogy nem fordulok el tőlök és a velök való jótéteménytől, és az én félelmemet adom az ő szívökbe”_ (Jeremiás 32:39, 40)

Azokról mondják, akiket újjáteremtettek, és azokról a dolgokról, amik hozzájuk tartoznak, vagyis “egy szív és egy út”, azaz emberszeretet és hit, ami az Úrból és a szövetségből ered. Újra:

_Ímé, eljőnek a napok, azt mondja az Úr; és új szövetséget kötök az Izráel házával és a Júda házával. Nem ama szövetség szerint, a melyet az ő atyáikkal, de a kik megrontották az én szövetségemet. Hanem ez lesz a szövetség, a melyet e napok után az Izráel házával kötök: Törvényemet az ő belsejökbe helyezem, és az ő szívökbe írom be, és Istenökké leszek, ők pedig népemmé lesznek._ (Jeremiás 31:31-33)

itt a “szövetség” jelentését világosan megmagyarázzák, ami az Úrban való szeretet és hit és ez azokkal van, akiket újjáteremtettek.

\[4\] Újra Jeremiásnál, úgy hívják a szeretetet, hogy “szövetség a nappal”, a hitet, hogy “szövetség az éjszakával” (Jeremiás 33:20). Ezékielnél:

_Én pedig, az Úr, leszek nékik Istenök, és az én szolgám, Dávid, fejedelem közöttök. És szerzek ő velök békességnek frigyét, és megszüntetem a gonosz vadakat a földről, hogy bátorságosan lakhassanak a pusztában és alhassanak az erdőkben._ (Ezékiel 34:24, 25)

Itt nyilvánvalóan az újjáteremtéssel foglalkoznak. “Dávid” jelenti az Urat. Újra:

_Dávid az ő fejedelmök örökké. És szerzek velök békességnek frigyét, örökkévaló frigy lesz ez velök; és helyheztetem az én szenthelyemet közéjök örökké._ (Ezékiel 37:25, 26)

Itt is ugyanúgy az újjáteremtéssel foglalkoznak. “Dávid” és a “szenthely” jelenti az Urat. És újra:

_Frigyre léptem veled; és lől az enyém. És megmosálak vízzel és elmosám rólad véredet, és megkenélek olajjal._ (Ezékiel 16:8, 9)

ahol félreérthetetlenül az újjászületést jelenti. Hóseásnál:

_“És azon a napon frigyet szerzek nékik a mezei vadakkal, az égi madarakkal és a föld férgével”_ (Hóseás 2:17)

Újjászületést jelentve; a “mezei vadak” jelentik az akarat dolgait; az “égi madarak” pedig a megértését. Dávidnál:

_“Váltságot küldött az ő népének, elrendelte szövetségét örökre”_ (Zsoltárok könyve 111:9)

Szintén az újjászületést jelentve. “Szövetségnek” nevezik, mert adták és kapták.

\[5\] Azokról, akik nem születtek újjá, vagy ami ugyanaz, a külső dolgokat imádták, és magukat tisztelték és imádták, akik azt kívánták és gondolták, bár lennének istenek, azt mondják, hogy hiába kötöttek szövetséget, mert elkülönítették magukat az Úrtól. Jeremiásnál:

_“Elhagyták az Úrnak, az ő Istenöknek frigyét, és idegen istenek előtt borultak le és azoknak szolgáltak.”_ (Jeremiás 22:9)

Mózesnél:

_“És elmegy és szolgál idegen isteneket, és imádja azokat, akár a napot, akár a holdat, vagy akármelyet az égnek seregei közül, a melyet nem parancsoltam”_ (Mózes V. könyve 17:3)

A “nap” jelenti az önszeretetet; a “hold” a hamisság elvét; az “égnek seregei” magát a hamisságot. Most mindezekből nyilvánvaló, hogy a “szövetség ládája”jelentette azt, amiben a “szövetség”, vagy “frigy” volt, nevezetesen magát az Urat jelenteti; a “szövetség könyve” szintén magát az Urat jelenti. (Mózes II. könyve 24:4-7; 34:27; V. könyve 4:13, 23); ugyanígy a “szövetségnek vére” (Mózes II. könyve 24:6, 8) magát az Urat jelenti, aki az egyedüli Újjáteremtő. A “szövetség” magát az újjászületést jelenti.

AC 667. “Bemégy a bárkába, te és a te fiaid, feleséged és a te fiaidnak feleségei teveled.” Ez jelenti azt, hogy megmenthető, nyilvánvaló abból, amit már elmondtunk, vagy a következőkben elmondunk; megmentették, mert újjászületett.

AC 668. Az, hogy a “fiak” jelentik az igazságot, a “feleségek” a jóságot, már szintén megmutattuk (Genezis 5:4) – ahol a “fiakról” és “leányokról” beszéltünk. De itt “fiak” és “feleségek” vannak, mert a “feleségek” a jóság, mely csatlakozott az igazsághoz. Igazságot nem lehet teremteni, csak ha jóság, vagy öröm van. A jóságban és örömben élet van; de nincs az igazságban, csak akkor, ha az a jóságból és örömből jön. Ebből kialakul és létrejön az igazság, és így a hit is, mely az igazságé, mit a szeretet alakít ki és hoz létre, mely a jóságé. Az igazsággal ugyanaz a helyzet, mint a világossággal: csak a nap és a láng ad világosságot, ebből alakul ki a világosság. Az igazság a jóság alakja, a hit a szeretet alakja. Az igazság a jóságból alakul ki a jóság minősége szerint, a hit a szeretetből alakul ki a szeretet, vagy emberszeretet minősége szerint. Ez az ok, amiért a “feleséget” és “feleségeket” említik, melyek az igazsághoz kapcsolódó jóságot fejezik ki. A következő fejezetben azt mondják, hogy mindennek a párja menjen a bárkára, hím- és nőnemű; mert az igazsághoz kapcsolódó jóság nélkül nincs újjászületés.

AC 669. 19. vers. _És minden élőből, s minden testből, mindenből kettőt-kettőt vígy be a bárkába, hogy veled együtt életben maradjanak: hímek és nőstények legyenek._ Az “élő lélek” jelenti a megértés dolgait; a “minden test” az akaratét; “mindenből kettőt-kettőt vígy be a bárkába” jelenti az újjászületésüket; a “hím” az igazság; a “nőstény” a jóság.

AC 670. Az, hogy az “élő lélek” jelenti a megértés dolgait és a “minden test” az akaratét, nyilvánvaló abból, amit előzőleg elmondtunk, és a következőkből. Az Igében az “élő lélek” általánosságban minden élőlényt jelent, bármilyen fajta (Genezis 1:20-24; 2:19); de itt közvetlenül összekapcsolódva a “miden testtel”, a megértés dolgait jelentik, ezért először az értelmi dolgokat fejlesztették ki, hogy ennek az egyháznak az emberét újjáalakíthassák. A következő versben először a “madarakat” (melyek az értelmi és józan ész dolgait jelentik) említik, csak azután a “barmokat”, melyek az akarat dolgai. A “test” főleg a testi dolgokat jelenti, melyek az akaratból származnak.

AC 671. “Mindenből kettőt-kettőt vígy be a bárkába, hogy veled együtt életben maradjanak.” Ez jelenti az újjászületésüket, nyilvánvaló abból, amit az előző verssel kapcsolatban elmondtunk: az igazság nem születhet újjá, csak a jóságon és örömön keresztül; ezért a hit dolgai sem, csak az emberszereteten keresztül. Ez az oka annak, hogy itt azt mondják, mindenből “kettőt” vigyenek, vagyis az igazságot, mely a megértésé és a jóságot, mely az akaraté. Az az ember, aki nem született újjá, nem rendelkezik az igazság megértésével, vagy a jóság akaratával, csak ami ilyennek tűnik és így nevezik az általános beszédben. Bár megkaphatja a józan ész és tudás (vera rationalia et scientifica) igazságát, de egyik sem élő. Az akarat jóságának egy fajtáját is bírhatja, amely a pogányoknál létezik, és az állatoknál is, de ezek egyike sem élő; csupán viszonylagosak. Az emberben lévő ilyen jóság addig nem élő, amíg az ember újjá nem születik és ezt az Úr teheti élővé. A másik életben nagyon biztosan megérthetjük mi az élettelen és mi az élő. Az élettelen igazságot azonnal felismerhetjük, mint valami anyagot, rostot, bezártat; az élettelen jóságot, mint fából, csontból, kőből valót. Az Úr által élővé tett igazság és jóság nyitott, élettel teli, lelkivel és mennyeivel teli, az Úr által nyitott és példaszerű; minden elképzelésben és minden cselekedetben, igen, még a legkisebben is jelen van. Ezért mondják azt, hogy mindenből kettőt vigyenek a bárkára, hogy életben maradjanak.

AC 672. Az, hogy a hímnemű jelenti az igazságot, a nőnemű pedig a jóságot, elmondtuk és megmutattuk előzőleg. Az ember minden apró dolgában a házasság egy fajtájának hasonlósága van. Bármi is származik a megértésből, mindig valami akarattal párosul, ilyen párosulás, vagy házasság nélkül semmi sem haladna előre.

AC 673. 20. vers. _A madarak közűl az ő nemök szerint, a barmok közűl az ő nemök szerint és a földnek minden csúszó-mászó állatjai közűl az ő nemök szerint; mindenből kettő-kettő menjen be hozzád, hogy életben maradjanak._ A “madarak” jelentik az értelmi dolgokat; a “barmok” az akaratét; a “földnek minden csúszó-mászó állata” mindkettőt, de közülük a legalacsonyabbat; “mindenből kettő-kettő menjen be hozzád, hogy életben maradjanak” jelenti, mint előbb, az újjászületést.

AC 674. Az, hogy a “madarak” jelentik az értelmi dolgokat, vagy a józan észt előzőleg megmutattuk (40 sz.) és a “barmok” jelenti az akarat, vagy benyomás dolgait (45, 46, 143, 144, 246 sz.). Az, hogy a “földnek minden csúszó-mászó állata” jelenti mindkettőt, de közülük a legalacsonyabbat, bárkinek egyszerű lehet a tényből, hogy a földön csúszó-mászó van a legalacsonyabban. Az, hogy “mindenből kettő-kettő menjen be hozzád, hogy életben maradjanak” jelenti az újjászületést, az előző versben megmutattuk.

AC 675. Azt mondják “a madarak közül az ő nemük szerint”, “a barmok közül az ő nemük szerint” és “minden csúszó-mászó állatjai közül az ő nemük szerint”, mert az ismert, hogy minden emberben a megértés és akarat dolgainak megszámlálhatatlan faja és még több fajtája van és ezek egymástól nagyon távol állnak, bár az ember nem tudja ezt. De az ember újjászületése alatt az Úr ezeket kihúzza, mindegyiket, egymás után, és különválasztja, elrendezi, így az igazság és jóság felé hajolhatnak és egyesülhetnek, szétválhatnak állapotuk szerint, mely szintén megszámlálhatatlan. Minden dolgot sohasem lehet tökéletessé tenni, főleg az örökkévalóságig, mivel minden egyes faj, minden egyes fajta és minden egyes állapot korlátlanul magában foglal dolgokat még akkor is, ha szétválnak, és még több lehetőség van. Az ember nem sokat tud erről a tényről, még kevesebbet tudhat az újjáteremtése módjáról. Ezt mondja az Úr Nikodémusnak az ember újjászületésére vonatkozóan:

_“A szél fú, a hová akar, és annak zúgását hallod, de nem tudod honnan jő és hová megy: így van mindenki, a ki Lélektől született.”_ (János 3:8)

AC 676. 21. vers. _Te pedig szerezz magadnak mindenféle eledelt, mely megehető, és takarítsd be magadhoz, hogy neked is, azoknak is legyen eledelűl_. A “szerezz magadnak mindenféle eledelt, mely megehető” jelenti a jóságot és örömöt; “takarítsd be” jelenti az igazságot; “neked és azoknak is legyen eledelül” pedig mindkettőt jelenti.

AC 677. Az újjászületendő ember eledelére vonatkozóan az eset a következő: Mielőtt egy ember újjászülethet szükséges, hogy felszerelkezzen minden olyan dologgal, melyek eszközként szolgálnak – a lelkiállapot jóságával és örömével, mint az akarat eszköze; az Úr Igéjének igazságaival és más forrásokból eredő megerősítő dolgokkal, mint a megértés eszközei. Amíg az ember fel nem szerelkezik ezekkel a dolgokkal, nem születhet újjá; ezek az eledelek. Ez az oka annak, hogy az ember nem születik újjá, amíg el nem éri a felnőtt kort. Minden egyes embernek megvan a sajátsága, és a saját eledele, amellyel az Úr látja el, mielőtt újjáteremti.

AC 678. Az, hogy “szerezhetne magának mindenféle eledelt, mely megehető” jelenti a jóságot és örömöt, nyilvánvaló a fentiekben elmondottakból, hogy a jóság és öröm határozza meg az ember életét; nem annyira az igazság, az igazságok az életüket a jóságtól és örömtől kapják. Csecsemőkortól az öregségig semmi tudás, vagy józan ész nem hatolna be, csak a jóság és öröm eszközeivel; ezeket a dolgokat nevezik “eledelnek”, mert a lelkek ezek kivonataiból erednek és ezáltal élnek; és ezek eledelek, mert nélkülük az ember lelke valószínűleg nem tudna élni, mint ahogy ezt bárki tudhatja, ha figyelmet szentel a témának.

AC 679. Az, hogy “betakarít” jelenti az igazságot, ezért nyilvánvaló; “betakarításként” olyan dolgokról beszélnek, melyek az ember emlékezetében vannak, ahol azok összegyűltek. A kifejezés tovább fokozható azzal, hogy mind a jóságot, mind az igazságot össze kellene gyűjteni az emberben az újjászületése előtt. Az összegyűjtött jóság és igazság nélkül, melyen keresztül az Úr működhet, az ember nem születhetett volna újjá, ahogy már mondtuk. Ebből következik, “neki és azoknak is legyen eledelül” jelenti a jóságot és igazságot.

AC 680. Az, hogy a jóság és az igazság egy ember értelmének eledele, nyilvánvalónak kell lennie minden ember számára, mert akit ettől megfosztottak, nem élő, hanem halott. Amikor egy ember szellemileg halott, a lelkét tápláló eledel a gonosztól való öröm és a hamisságból eredő kellemességek – melyek a halál eledelei – és azok, amelyek a testi, világi és természeti dolgokból jönnek, és semmi élet nincs bennük. Továbbá az ilyen ember nem ismeri milyen a lelki és mennyei eledel. Oly annyira, hogy az Igében említett “eledelről”, “kenyérről” azt feltételezi, hogy azok testi eledelt jelentenek. Mint a Miatyánk szavairól, “mindennapi kenyerünket ad meg nekünk ma” azt feltételezi, hogy csak a test fenntartását jelenti; azok, akik továbbfejlesztették elképzelésüket, azt mondják, hogy ez magában foglalja a test további szükségleteit, mint ruházat, tulajdon és hasonló dolgok. Ők élesen tagadják, hogy más eledelt jelent; pedig tisztán látják, hogy a vonatkozó és következő szavak csak mennyei és lelki dolgokat foglalnak magukban és az Úr királyságáról szólnak. Emellett tudhatnák, hogy az Úr Igéje mennyei és lelki.

\[2\] Ebből és más hasonló példából hatásosan nyilvánvaló mennyire testi a mai ember; és hajlamosak arra, mint a zsidók, hogy mindent, amit az Igében mondanak, a legáltalánosabb és anyagi értelemben vegyenek. Maga az Úr világosan tanítja mit jelentenek a szavai “eledel” és “kenyér” Az “eledelre” vonatkozóan Jánosnál így beszél:

_“Munkálkodjatok ne az eledelért, a mely elvész, hanem az eledelért, a mely megmarad az örök életre, a melyet az embernek Fia ád majd néktek.”_ (János 6:27)

A “kenyérre” vonatkozóan azt mondja ugyanabban a fejezetben:

_“A ti atyáitok a mannát ették a pusztában, és meghaltak. Ez az a kenyér, a mely a mennyből szállott alá, hogy kiki egyék belőle és meg ne haljon. Én vagyok amaz élő kenyér, a mely a mennyből szállott alá; ha valaki eszik e kenyérből, él örökké.”_ (János 6:49-51, 58)

Jelenleg azonban azok az emberek, akik ezeket a szavakat hallották azt mondták: “Kemény beszéd ez; ki hallgathatja őt?” és mások “visszavonulának és nem járnak vala többé ő vele” (János 6:60, 66), akiknek az Úr azt mondta: “a beszédek, a melyeket én szólok néktek, lélek és élet” (János 6:63)

\[3\] A “víz” vonatkozásában, mely a hit dolgait jelenti, az Úr így beszél Jánosnál:

_“Felele Jézus és monda néki: Mindaz, a ki ebből a vízből iszik, ismét megszomjúhozik: Valaki pedig abból a vízből iszik, a melyet én adok néki, soha örökké meg nem szomjúhozik; hanem az a víz, a melyet én adok néki, örök életre buzgó víznek kútfeje lesz ő benne.”_ (János 4:13, 14)

Napjainkban azonban vannak olyanok, mint azok az asszony, akikkel az Úr a kútnál beszélt és azt válaszolta:”Uram, add nékem azt a vizet, hogy meg ne szomjúhozzam, és ne jőjjek ide meríteni” (János 4:15)

\[4\] Az Igében az “eledel” nem mást, mint lelki és mennyei eledelt jelent, amely az Úrban való hit és szeretet, nyilvánvaló az Ige sok fejezetéből, mint Jeremiásnál:

_“Szorongató nyújtja kezét minden kincse után, sőt látta, hogy pogányok mentek be az ő szent helyébe, a kikről azt parancsoltad, hogy be ne menjenek a te községedbe. Egész népe sóhajtoz, futkosnak a kenyér után, odaadják drágaságaikat az ételért, hogy megéledjenek.”_ (Jeremiás siralmai 1:10, 11)

Nem másról, mint lelki kenyérről és eledelről van szó, mert a tárgy a szentség. Újra:

_“Kiáltottam azoknak, a kik szerettek engem de ők megcsaltak engem; papjaim és véneim a városban multak ki, a mikor étel után futkostak, hogy megéledjenek.”_ (Jeremiás siralmai 1:19)

Ugyanazzal a jelentéssel. Dávidnál:

_“Mindazok te reád néznek, hogy megadjad eledelüket alkalmas időben. Adsz nékik és ők takarnak; megnyitod kezedet, és megtelnek a te jóvoltoddal.”_ (Zsoltárok könyve 104:27, 28)

Itt is ugyanúgy a lelki és mennyei eledelt jelent.

\[5\] Ésaiásnál:

_“Oh mindnyájan, kik szomjúhoztok, jertek e vizekre, ti is, kiknek nincs pénzetek, jertek, vegyetek és egyetek, jertek, vegyetek pénz nélkül és ingyen, bort és tejet.”_ (Ésaiás 55:1)

Ahol a “bor” és a “tej” jelenti a lelki és mennyei italt. Újra:

_Ímé, a szűz fogan méhében, és szül fiat, s nevezi azt Immánuelnek,Ki vajat és mézet eszik, míg megtanulja a gonoszt megvetni, és a jót választani; És lészen, hogy a tej bősége miatt vajat eszik; mert vajat és mézet eszik, valaki csak megmaradott e földön_ (Ésaiás 7:14, 15, 22)

Itt a “vajat és mézet eszik” a mennyei, lelki dolgok adományozását jelenti; “megmaradott” jelentik a maradványokat, melyekre vonatkozóan Malakiásnál:

_Hozzátok be a tizedet mind az én tárházamba, hogy legyen ennivaló az én házamban_ (Malakiás 3:10)

A “tized” jelenti a maradványokat. Az “eledel” jelentésére vonatkozóan lásd a fentieket (56-58, 276. sz.)

AC 681. A mennyei és lelki eledel természetét a másik életben lehet a legjobban megismerni. A lelkek és angyalok élete nem függ olyan ételtől, mint a földi , hanem “minden ígével, a mely Istennek szájából származik”, ahogy az Úr tanítja (Máté 4:4). Az igazság az, hogy egyedül az Úr mindennek az élete; belőle jön minden dolog, mind általánosságban, mind különösen, ahogy az angyalok gondolkoznak, beszélnek és cselekednek, valamint ahogy a gonosz lelkek gondolkodnak, beszélnek, cselekednek. Az ok, amiért az utóbbiak gonosz dolgokat mondanak és cselekszenek az, hogy az Úrtól származó összes jóságot és igazságot megkapják és kiforgatják. A befogadó alakja szerinti a fogadtatás és a lelkiállapot. Különböző tárgyakkal lehet összehasonlítani, melyek a nap világosságát kapják, némelyike a kapott fényt kellemetlen és hihetetlen színekké változtatja, mialatt mások viszont kellemes és gyönyörű színekké, a részek alakja, meghatározása és helyzete szerint. A mennyek és lelkek teljes világa az Úr szájából eredő dolgok által él, és ebből minden egyes egyénnek van élete, nemcsak a teljes mennyei és lelki világnak, hanem az egész emberiségnek is. Tudom, hogy ezek a dolgok hihetetlennek hangzanak, de az évek folyamatos tapasztalata alapján biztos, hogy a legigazabbak. A lelkek világában élő gonosz lelkek nem hajlandók elhinni, hogy ez így van, ezért gyakran megmutatják nekik – életben – amíg vonakodva be nem ismerik, hogy ez igaz. Ha az angyalokat, lelkeket és embereket ettől az eledeltől megfosztanák, egy perc alatt megszűnnének.

AC 682. 22. vers. _És úgy cselekedék Noé; a mint parancsolta vala néki Isten, mindent akképen cselekedék._ “És úgy cselekedék Noé; a mint parancsolta vala néki Isten” jelenti, hogy ezen túl vannak. Hogy kétszer mondják “cselekedék”, az, hogy mind a kettő benne van (jó és igaz).

AC 683. A “cselekedék” ismétlése, mely mindkettőt magában foglalja (jót és igazat), tudható, hogy az Igében, különösen a prófétáknál, egy dolgot kétféleképpen írnak le. Mint Ésaiásnál:

_“Békességgel vonul az úton, a melyen lábaival nem járt. Ki tette és vitte végbe ezt?”_ (Ésaiás 41:3, 4)

Ahol az egyik kifejezés a jóságra vonatkozik, a másik az igazságra; vagy az egyik az akaratra, a másik a megértésre Ezért mondják “békességgel vonul az úton”, mely tartalmazza azt, ami az akarat, és “melyen lábaival nem járt” tartalmazza azt, ami a megértés; és ugyanezt mondják a “tette” és “végbevitte” szavakkal. Így azok a dolgok, melyek az akarathoz és megértéshez tartoznak, vagy szeretethez és hithez, vagy ami ugyanaz, mennyei és lelki dolgokhoz, az Igében olyannyira összekapcsolódtak, hogy mindegyik és az összes dolog a házassághoz hasonlatos és a mennyei házassággal kapcsolódik. Itt is ez van, ahogy egy szó ismétlődik.

A MENNYET ALKOTÓ TÁRSADALMAKRA VONATKOZÓAN

AC 684. Három menny van: az első a jó szellemek tartózkodási helye, a második az angyali szellemeké, és a harmadik az angyaloké. Az egyik menny bensőbb és tisztább, mint a másik, így még különbözőbbek. Mindegyik menny, az első, a második és a harmadik, számtalan társadalomra oszlik; mindegyik társadalom sok egyénből áll, akik az összhangjuk és egyetértésük által olyanok, mintha egy személy lennének; az összes társadalom együtt pedig mintha egy ember lenne. A társadalmak a közös szeretet különbségei és az Úrban való hit szerint különböznek egymástól. A különbségek oly számtalanok, hogy még a legáltalánosabb nemük sem becsülhető fel; nincs az a legkisebb különbség, ami ne lenne meghatározva a legtökéletesebb módon, így a legnagyobb összhangban összeállnak egy általános egységgé; az általános egységek az egyének egyetértésévé, ezért mindenki boldogságává. Minden egyes angyal és minden egyes társadalom ezért az általános menny képe, és olyan, mintha egy kis menny lenne.

AC 685. Csodálatos szövetségek vannak a másik életben, melyeket a földi kapcsolatokhoz lehet hasonlítani: mondhatni úgy tekintik egymást, mint szülők, gyermekek, testvérek, és vér és házasság szerinti rokonok, a szeretet ilyen rokonsági változatok szerint létezik. Ezek a változatok végtelenek, és az átadható megfigyelések olyan különlegesek, hogy leírhatatlanok. A rokonság nem vonatkozik arra a körülményre, hogy azok szülők, gyermekek, vér, vagy házasság szerinti rokonok voltak a földön; nem vonatkoznak semmilyen személyre, nem számít, akárki legyen is az. Ezért nincs figyelemmel méltóságra, sem gazdagságra, sem semmilyen hasonló ügyre, csak egyedül a közös szeretet és hit különbségeire, a befogadás képességére, melyet az Úrtól kaptak, mialatt a földön éltek.

AC 686. Ez az Úr könyörületessége, vagyis szeretete az általános menny és az általános emberiség felé, így egyedül Ő az, aki meghatároz minden dolgot a társadalmaknak mind általánosságban, mind részleteiben. Ez a könyörületesség az, mely csatlakozó szeretetet hoz létre, melyből a gyermekek iránti szülői szeretet ered, melyek az alapvető és legfontosabb szeretetek. Ezekből jön az összes szeretet, végtelen változatossággal, melyeket a leghatározottabban társadalmakba helyeztek.

AC 687. Ilyen a menny természete, sem angyal, sem szellem nem bírhat élettel, csak akkor, ha valamilyen társadalomban van, és így sokakkal összhangban. A társadalom nem más, mint sokak összhangja, senkinek sem lehet a másik életétől külön élete. Valójában sem angyal, sem szellem, sem társadalom nem bírhat élettel (vagyis jósággal megáldva, akaratot gyakorolva, igazsággal, vagy gondolkodással megáldva), csak akkor, ha társadalmának sok tagján keresztül összekapcsolódik a mennyel és a szellemvilággal. Ugyanez a helyzet az emberiséggel is: sem ember, sem ügy nem létezhet, vagy élhet (vagyis jósággal megáldva, akaratot gyakorolva, igazsággal, vagy gondolkodással megáldva), csak akkor, ha hasonló módon összekapcsolódik a mennyel az angyalokon keresztül, akik vele vannak és a szellemvilággal, sőt a pokollal a szellemeken keresztül, akik vele vannak. Minden ember, testi életében szellemek és angyalok valamilyen társaságában van, bár ennek nincs tudatában. Amennyiben nem kapcsolódna össze a mennyel és a szellemvilággal azon a társadalmon keresztül, melyben van, nem élhetne egy percig sem. Ebben a vonatkozásban ugyanaz a helyzet, mint az emberi testtel, melynek bármely része nem kapcsolódik idegek és erek segítésével, valamint a működés eszközeivel a többi részhez, akkor nem a test része, hanem azonnal leválik és elvetődik, mivel nincs élet benne. Ugyanazt a társadalmat mutatják meg az embernek, amikor a másik életbe jön, melyben és mellyel a földi életében élt. Amikor a földi élet után a társadalmukba jönnek, ugyanabba az életbe jönnek, mint amilyen a földi életben volt, és ettől az élettől egy új élet kezdődik; a testükben eltöltött élet szerint vagy lemennek a pokolba, vagy felmennek a mennybe.

AC 688. Mindenki eggyel és egy mindenkivel összekapcsolódik, és hasonló összekapcsolódás van a lelkiállapot legegyénibb részleteivel és a gondolat legegyénibb részleteivel is.

AC 689. Ezért az összes és minden dolog egyensúlyban van mennyei, szellemi és természeti tekintetben; így senki sem gondolkodhat, érezhet, cselekedhet a többiek nélkül, és mégis mindenki azt feltételezi, hogy magától csinálja, a legszabadabban. Hasonló módon semmi sincs, ami ne lenne az ellentétével kiegyensúlyozva, és az ellentétek a közbülsőkkel, így minden egyes ember magával, és a többi másikkal a legtökéletesebb egyensúlyban él. Ezért a gonosz nem férkőzhet be senkibe anélkül, hogy azonnal ne ellensúlyoznák; amikor a gonosz túlsúlyba kerül, a gonosz, vagy gonoszságot elkövető mérséklődik az egyensúly törvénye által, mint magától, de egyszerűen végül a jó jöhet. A mennyei parancs ilyen formákból és állandó egyensúlyból áll, ezt a parancsot egyedül az Úr alakítja, felügyeli és megóvja az örökkévalóságnak.

AC 690. Tudható továbbá, hogy egy társadalom sem teljesen és tökéletesen ugyanolyan, mint a másik, mint ahogy bármelyik társalomban egy személy sem olyan, mint a másik, de azért vannak megegyező és összhangbeli változatok; ezeket a változatokat az Úr úgy rendezte, hogy egy végen összefonódjanak, mely a szereteten és hiten keresztül Benne valósul meg. Ezután ez a szövetségük. Ugyanezen oknál fogva egy menny és mennyei öröm sohasem pontosan és teljesen ugyanolyan, mint a másik; hanem a szeretet és hit változatai szerint, ilyen a menny és mennyei öröm ezekben a változatokban.

AC 691. Ezek a dolgok vannak általánosságban a mennyei társadalmakról, sok és napi tapasztalatból tekintve, melyekről részletesebben az Úr isteni könyörületességéből itt van szó.

AC GENEZIS 7. fejezet

A POKOLRA VONATKOZÓAN

AC 692. A mennyel, valamint a pokollal kapcsolatban is az embernek csak egy nagyon általános elképzelése van, mely olyan homályos, hogy szinte egyáltalán nincs is. Hasonló azoknak a földről való elképzeléséhez, akik nem voltak az erdőben lévő kunyhójukon túl. Nem tudnak semmit a birodalmakról és királyságokról, még kevesebbet a kormány, vagy társadalmuk formájáról, vagy a társadalmi életről. Amíg nem ismerik ezeket a dolgokat, csak a legáltalánosabb fogalmuk lehet a földről, annyira általános, hogy szinte nincs is. Ugyanez a helyzet az emberek elképzeléseivel is a mennyel és pokollal kapcsolatban, mégis mindegyikben a dolgok megszámolhatatlanok, és végtelenül számosabbak, mint a földi világban. Hogy milyen számtalan, egyedül ebből nyilvánvaló lehet: ahogy senkié sem ugyanaz a menny, úgy senkié sem ugyanaz a pokol, mint a másiké, és minden lélek, bárki, aki az első teremtés óta élt a földön, odajön és összegyűlik.

AC 693. Ahogy az Úr és a felebarát iránti szeretet, az ebből eredő örömmel és boldogsággal együtt alkotja a mennyet, így az Úr és felebarát iránt gyűlölet, az ebből következő büntetéssel és kínszenvedéssel együtt alkotja a poklot. A gyűlöletnek számtalan faja van, és még számtalanabb fajtája; valamint a poklok is épp ilyen számtalanok.

AC 694. Ahogy az Úrtól való menny a közös szereteten keresztül mintha egy ember és egy lélek volna és ezért tekintettel az egyik végére, amely mindennek megóvása és megőrzése az örökkévalóság számára, úgy a másik oldalon a pokol az emberi tulajdonon, az ön- és világszeretetn keresztül, vagyis a gyűlöleten keresztül alkot egy ördögöt és egy szellemet (animus), szintén tekintettel egyik végére, mely mindennek a megsemmisülése ás átka az örökkévalóság számára. Ilyen a törekvésük, melyet évezredek óta észlelnek, és amennyiben az Úr minden pillanatban meg nem őrizné őket, megsemmisülnének.

AC 695. Az Úr által előírt forma és rend a pokolra olyan, mintha mindenkit az érzéki vágyak és képzelgések tartanának fogva és kötnének össze, melyből az igazi életük áll; és ez az élet, lévén a halál élete, borzasztó kínszenvedésekbe fordul, olyan erősen, hogy az leírhatatlan. Életük egyetlen öröme abból áll, hogy képesek büntetni, kínozni és gyötörni másokat, ez a művészetük ismeretlen a világon, miáltal tudják, hogyan idézzenek elő különleges szenvedést, éppen úgy mintha a testükben lennének, ugyanakkor borzalmas és rettenetes képzelgéseket, rémülettel és borzalommal, és nagyon sok ilyen kínzással. Az ördögi társaság olyan nagy örömmel teszi ezt, hogy ha növelni és kiterjeszteni tudnák a fájdalmat és a kínokat a végtelenségig, még akkor sem lennének elégedettek, de újra égetnének a végtelenségig; az Úr azonban elveszi igyekezetüket és enyhíti a kínzásokat.

AC 696. Miden dolognak ilyen az egyensúlya a másik életben mind általánosságban, mint részleteiben, a gonosz magát bünteti, így a gonoszban a gonosz büntetése van. Ugyanez van a hamissággal, mely visszafordul arra, aki hamisságban él. Mindenki büntetést és kínszenvedést hoz magára, és ugyanakkor szalad az ördögi társaság között, akik az ilyen kínzást okozzák. Az Úr sohasem küld senkit sem a pokolba, inkább a pokolból elvezetné őket, még kevésbé vinné őket a kínzásba. De a gonosz szellem magától siet oda, az Úr minden büntetést és kínzást jóra fordít, és valami haszonra. Büntetés sohasem lenne lehetséges, csak akkor, ha az Úr valamilyen hasznot lát a végén; mert az Úr királysága a végek és hasznok királysága. A hasznok, amelyet a pokolbeliek tesznek, a legalacsonyabb hasznúak; amikor erre adják magukat, nem kínlódnak annyira; a haszon megszűnésekor visszaküldetnek a pokolba.

AC 697. Minden emberrel legalább két gonosz szellem és két angyal van. A gonosz szellemeken keresztül az ember a pokollal értekezik; az angyalokon keresztül pedig a mennyel. Egy percig sem élhetne az ember anélkül, hogy mindkettővel ne értekezne. Minden ember valamely pokolbeli társadalomban van, bár nincs ennek tudatában. Kínjaikat nem mutatják meg neki, mert az örök életre való felkészülés állapotában van. Azt a társadalmat, melyben az ember volt, néha megmutatják neki a másik életben; ennek következtében visszatér ahhoz, vagyis a világban élt életéhez; így vagy a pokol felé halad, vagy a menny felé emelkedik . Ezért az ember, aki nem él az emberszeretet jóságában és nem tűri, hogy az Úr vezesse, egyike a pokolbelieknek és a halál után gonosszá válik.

AC 698. A pokol mellett ürességek is vannak, melyre vonatkozóan sok van az Igében. A jelenlegi bűnök eredményeként az ember magával visz a másik életbe számtalan gonoszságot és hamisságot, melyek felhalmozódnak és csatlakoznak hozzá. Ez még azokkal is így van, akik helyesen éltek. Mielőtt ezeket felvinnék a mennybe, gonoszságaiktól és hamisságaiktól meg kell szabadítani őket, és ezt a megszabadítást nevezik Ürességnek. Sok fajta üresség van és azoknak is hosszabb-rövidebb időszakai. Néhányat viszonylag rövid idő alatt felvisznek a mennybe, néhányat rögtön a haláluk után.

AC 699. Szemtanúja lehettem azok kínszenvedésének, akik a pokolban vannak és azok pusztulásának akik az alsóbb földön lévők ürességének, különböző időkben engedtek le oda. Amikor az embert leengedik a pokolba, akkor az nem azt jelenti, hogy egyik helyről a másikra szállítják, hanem beengedik valamelyik pokolbeli társadalomba, úgy, hogy az ember egy helyben marad. Én csak ezeket a tapasztalatokat mondhatom itt el: egyszerűen azt észleltem, hogy egyfajta oszlop vesz körül, és ez az oszlop észrevehetően emelkedett, és azt sugallta nekem, mintha a “réz fal” lenne, amikről az igében beszélnek. Az oszlopot angyali szellemek alkották annak érdekében, hogy biztonságban lesüllyedhessek a boldogtalanokhoz. Amikor ott voltam sajnálkozó sirámokat hallottam, mint “Ó, Istenem! Ó, Istenem! Könyörülj meg rajtunk!”, és ez így ment sokáig. Megengedték, hogy beszéljek ezekkel a boldogtalanokkal meglehetősen hosszú ideig. Különösen a gonosz szellemekre panaszkodtak, akik semmi másra nem vágytak, csak, hogy kínozzák őket. Kétségbeesettek voltak, mondván, hogy azt hitték, a szenvedésük örökkévaló lesz; nekem megengedték, hogy vígasztaljam őket.

AC 700. Már számtalanszor beszéltünk róla, de azért, hogy néhány szabályos fogalmat adjunk a poklokról, a következőképpen kell tekinteni:

I. Azok poklára vonatkozóan, akik a gyűlölet, bosszú és kegyetlenség életét élték

II. Azok poklára vonatkozóan, akik a házasságtörés és bujaság életét élték; valamint a csalásét és boszorkányságét

III. A kapzsiak poklára vonatkozóan; az erkölcstelen Jeruzsálemé és a vadonban rablóké; azok ürülékes poklára vonatkozóan, akik csupán az örömöknek éltek

IV. Továbbá azok poklára vonatkozóan, akik a fentiektől távol voltak

V. Végül azokra vonatkozóan, akik az ürességben vannak. Ezek leírása megtalálható lesz előretéve és csatolva a következő fejezetekhez.

GENEZIS 7:1-24

_1.Monda az Úr Noénak: Menj be te, és egész házadnépe a bárkába: mert téged láttalak igaznak előttem ebben a nemzedékben.  
  2. Minden tiszta baromból hetet-hetet vígy be, hímet és nőstényét; azokból a barmokból pedig, a melyek nem tiszták, kettőt-kettőt, hímet és nőstényét.  
  3. Az égi madarakból is hetet-hetet, hímet és nőstényét, hogy magvok maradjon az egész föld színén.  
  4. Mert hét nap múlva esőt bocsátok a földre negyven nap és negyven éjjel; és eltörlök a föld színéről minden állatot, melyet teremtettem.  
  5. Cselekedék azért Noé mind a szerint, a mint az Úr néki megparancsolta vala.  
  6. Noé pedig hatszáz esztendős vala, mikor az özönvíz volt a földön.  
  7. Beméne azért Noé és az ő fiai, az ő felesége, és fiainak feleségei ő vele a bárkába, az özönvíz elől.  
  8. A tiszta barmok közűl, és a tisztátalan barmok közűl, a madarak közűl, és minden földön csúszó-mászó állat közűl,  
  9. Kettő-kettő méne be Noéhoz a bárkába, hím és nőstény: a mint Isten megparancsolta vala Noénak.  
  10. Lőn pedig hetednapra, hogy megjöve az özönvíz a földre.  
  11. Noé életének hatszázadik esztendejében, a második hónapban, e hónap tizenhetedik napján, felfakadának ezen a napon a nagy mélység minden forrásai, és az ég csatornái megnyilatkozának.  
  12. És esék az eső a földre negyven nap és negyven éjjel.  
  13. Ugyanezen a napon ment vala be Noé és Sém és Khám és Jáfet, Noénak fiai, és Noé felesége és az ő fiainak három felesége velök együtt a bárkába.  
  14. Ők, és minden vad az ő neme szerint és minden barom az ő neme szerint és minden csúszó-mászó állat, mely csúsz-mász a földön, az ő neme szerint és minden repdeső állat az ő neme szerint, minden madár, minden szárnyas állat.  
  15. Kettő-kettő méne be Noéhoz a bárkába minden testből, melyben élő lélek vala.  
  16. A melyek pedig bemenének, hím és nőstény méne be minden testből, a mint parancsolta vala Isten őnéki: és az Úr bezára utána az ajtót.  
  17. Mikor az özönvíz negyven napig volt a földön, annyira nevekedének a vizek, hogy felveheték a bárkát, és az felemelkedék a földről.  
  18. A vizek pedig áradának és egyre nevekedének a földön, és a bárka jár vala a víz színén.  
  19. Azután a vizek felette igen nagy erőt vevének a földön, és a legmagasabb hegyek is mind elboríttatának, melyek az egész ég alatt valának.  
  20. Tizenöt singgel nevekedének a vizek feljebb, minekutánna a hegyek elboríttattak vala.  
  21. És oda vesze minden földön járó test, madár, barom, vad, és a földön nyüzsgő minden csúszó-mászó állat; és minden ember.  
  22. Mindaz, a minek orrában élő lélek lehellete vala, a szárazon valók közűl mind meghala.  
  23. És eltörle az Isten minden állatot, a mely a föld színén vala, az embertől a baromig, a csúszó-mászó állatig, és az égi madárig; mindenek eltöröltetének a földről; és csak Noé marada meg, és azok a kik vele valának a bárkában.  
  24. És erőt vevének a vizek a földön, száz ötven napig._

A TARTALOM

AC 701. A téma, amivel itt általában foglalkoznak, egy új egyház előkészítése. Ahogy előzőleg ennek az egyháznak a szellemi dolgai voltak a téma, így itt az akarat dolgai (1-5. vers)

AC 702. A következőkben a kísértésekkel foglalkoznak, melyeket úgy írnak le, mint a szellemi dolgokból jövőket (6-10. vers) és mint a benne lévő akarat dolgait (11, 12. vers)

AC 703. Azután ennek az egyháznak a megvédésével és megőrzésével foglalkoznak. (13-15. vers). De hogy milyen volt az állapota, hogy ingadozott, a 16-18. versben írják le.

AC 704. Végül a Legősibb Egyház utolsó utódjával foglalkoznak a tulajdonságait tekintve: a hamisság meggyőződését és az önszeretet vágyait birtokolták olyan fokon, hogy az megsemmisítette őket. (19-24. vers)

BELSŐ ÉRTELEM

AC 705. A téma amivel itt különösen foglalkoznak , az “özönvíz”, mely nemcsak a kísértést jelenti, melyet a Noénak nevezett egyház emberének el kellett szenvednie mielőtt újjászületett, hanem azok elszigetelését is, akik nem születhettek újjá. Mind a kísértéseket, mind az elszigetelést az Igében “özönvízhez”, vagy vizek “árvízhez” hasonlítják és így is nevezik. Kísértéseket jelent Ésaiásnál:

_Egy rövid szempillantásig elhagytalak, és nagy irgalmassággal egybegyűjtlek; Búsulásom felbuzdultában elrejtém orczámat egy pillantásig előled, és örök irgalmassággal könyörülök rajtad; ezt mondja megváltó Urad.  Mert úgy lesz ez nékem, mint a Noé özönvize; miként megesküvém, hogy nem megy át többé Noé özönvize e földön, úgy esküszöm meg, hogy rád többé nem haragszom, és téged meg nem feddelek. Oh te szegény, szélvésztől hányt, vígasztalás nélkül való!_ (Ésaiás 54:7-9, 11)

Azt mondják az egyházról, hogy újjászületik, és a kísértésekre vonatkozóan “Noé özönvizének” hívják.

\[2\] Az Úr maga is “árvíznek” nevezi a kísértéseket Lukácsnál:

_“Valaki én hozzám jő és hallgatja az én beszédimet és azokat megtartja, megmondom néktek, mihez hasonló. Hasonló valamely házépítő emberhez, a ki leásott és mélyre hatolt, és kősziklára vetett fundamentomot: mikor aztán árvíz lett, beleütközött a folyóvíz abba a házba, de azt meg nem mozdíthatta: mert kősziklán épült.”_ (Lukács 6:47, 48)

A kísértéseket jelenti itt az “árvíz”, ez mindenki számára nyilvánvaló.

Az elszigetelést jelenti Ésaiásnál:

_“Azért ímé rájok hozza az Úr a folyónak erős és sok vizét, Assiria királyát és minden ő hatalmát, és feljő minden medre fölé, és foly minden partjai felett,  És becsap Júdába, és megáradván átmegy rajta, s torkig ér.”_ (Ésaiás 8:7,8)

“Assiria királya” itt a képzelgések és hamisságok elvét jelenti és az abból eredő okokat, melyek elpusztítják az embert és melyek elpusztították az özönvíz előttieket.

\[3\] Jeremiásnál:

_“Ezt mondja az Úr: Ímé, víz indul meg északról, és olyan lesz, mint a kiáradott folyó, és elárasztja a földet és annak mindenét, a várost és annak lakosait._” (Jeremiás 47:2)

Ezt mondják a filiszteusokról, akik azokat képviselik, akik hamis elveket és a szellemi dolgokra vonatkozó okoskodásokat vesznek fel, mely okok elszigetelik az embert és így tettek az özönvíz előttiek is. Az ok, amiért mind a kísértéseket, mind az elszigeteléseket az Igében az “özönvízhez” és “árvízhez” hasonlítják, és így is hívják, az, hogy hasonlóak a körülmények; vannak a gonosz szellemek, akik befolynak a meggyőződésükkel és a hamis elveikkel, melyben vannak, és felzavarják ilyen dolgokkal az embert. Az újjászületés alatt lévő embernek ezek a kísértések; de annak az embernek, aki nem születik újjá, ez elszigetelés.

AC 706. 1. vers_. Monda az Úr Noénak: Menj be te, és egész házadnépe a bárkába: mert téged láttalak igaznak előttem ebben a nemzedékben._ “Monda az Úr Noénak” jelenti, hogy eljött az átmenet (“Jehovának” hívják, mert most az emberszeretettel foglalkoznak), “menj be te, és egész házadnépe a bárkába” jelenti az akarat dolgait, mely a “ház”, “menj be a bárkába” jelenti, hogy előkészült; “mert téged láttalak igaznak előttem ebben a nemzedékben” jelenti, hogy már jó, miáltal újjászülethet.

AC 707. Itt az 5. versig majdnem ugyanazok a dolgok találhatók, mint amelyekről az előző fejezetben beszéltek, csupán egy kis mértékben változott és ugyanaz van a következő versekben is. Az, aki nem ismerkedett meg az Ige belső tartalmával, csak gondolhatja, hogy ugyanazon dolgok ismétlése. Hasonló példák fordulnak elő az Ige más részeiben is, különösen a Prófétáknál, ahol ugyanezt a dolgot fejezik ki különböző szavakkal; néha ugyanazt vetik fel újra, és másodszor is leírják. De ahogy előtte is mondtuk, az ok, hogy két képesség van az emberben, mely a legtávolabb áll egymástól – az akarat és megértés – és a kettőt megkülönböztetve kezelik az Igében. Ez az oka az ismétlésnek. A helyzet nyilvánvaló lesz a következőkből.

AC 708. Monda az Úr Noénak. Hogy ez jelenti, hogy eljött az átmenet, nyilvánvaló a megfontolásból, hogy az Úrral nincs semmi más csak a Lét (Esse): amit Ő mond, az eljön és megcsináltatik, mint a vonatkozó fejezetben (Genezis 6:13), és bárhol máshol, ahol ezt a kifejezést használják “az Úr mondta”, ennek jelentése eljön és megcsináltatik.

AC 709. Itt “Jehova” nevet használják, mivel a téma, amivel foglalkoznak, az emberszeretet. A vonatkozó fejezetben (Genezis 6:8-22) nem azt mondják “Jehova”, hanem “Isten”. Ennek pedig az oka, hogy a téma amivel foglalkoznak, “Noé” (vagyis a “Noénak” nevezett egyház embere) előkészítése a megértés dolgaira, mely a hitre vonatkozik; ahol pedig az akarat dolgaira vonatkozó előkészítéssel foglalkoznak az a szeretet témája. Amikor a megértés dolgai, vagy hit igazságai a téma, amivel foglalkoznak “Isten” nevét használják, azonban amikor az akarat dolgaival, vagy a szeretet jóságával foglalkoznak akkor “Jehova” nevét használják. Nem a megértés, vagy hit dolgai alkotják az egyházat, hanem az akarat dolgai, mely a szereteté. Jehova a szeretetben és az emberszeretetben van és nem a hitben, csupán akkor, ha az a szeretet, vagy emberszeretet hite. Ezért az Igében a hitet az “éjhez”, a szeretetet a “naphoz” hasonlítják, mint a Genezis első fejezetében, ahol “nagy világító testről” beszélnek, azt mondják “nagyobb világító test”, vagy nap, mely a szeretetet jelenti, a napon uralkodna, és “kisebb világító test”, vagy hold, mely a hitet jelenti, az éjszakán uralkodna (Genezis 1:14, 16); ugyanez van a Prófétáknál is (Jer. 31:35; 33:20; Zsoltárok könyve 136:8, 9; Jelenések könyve 8:12).

AC 710. Menj be te, és egész házadnépe a bárkába. Az, hogy ez jelenti az akarat dolgait nyilvánvaló. A vonatkozó fejezetben, ahol a megértés dolgait értik, másképp fejezik ki, vagyis “és bemégy a bárkába, te és a te fiaid, feleséged és a te fiaidnak feleségei teveled” (18. vers) Az, hogy a “ház” az akaratot jelenti és azt, ami az akaraté, nyilvánvaló az Ige különböző helyeiről, mint Jeremiásnál:

_“És házaik idegenekre szálljanak, mezőik és feleségeik is egyszersmind”_ (Jeremiás 6:12)

Itt a “ház”, a “mezők” és “feleségek” azokhoz a dolgokhoz kapcsolódnak, amelyek az akaraté. Újra:

_“Építsetek házakat és lakjatok azokban, plántáljatok kerteket és egyétek azoknak gyümölcseit.”_ (Jeremiás 29:5, 28)

Itt az “építsetek házakat és lakjatok azokban” kapcsolódnak az akarathoz; “plántáljatok kerteket” pedig a megértéshez; ugyanez a többi fejezetben is. Az “Úr házát” gyakran említik, mint az egyház megfelelőjét, ahol a szeretet az elv; “Juda háza” jelenti a mennyei egyházat; Izrael háza pedig a szellemi egyházat. Mivel a “ház” az egyházat jelenti, így az egyház emberének gondolkodását (melyben az akarat és megértés dolgai vannak, vagy emberszereteté és hité) szintén a ház” jelenti.

AC 711. Az, hogy “bemégy a bárkába” előkészítettnek lenni, előbb már kijelentették a vonatkozó fejezetben (Genezis 6:18). De ott azt jelentette, hogy előkészítették a megváltásra, vagyis a megértés dolgaira, melyek a hit igazságai; itt azonban az akarat dolgaira, mely az emberszeretet jósága. Amíg egy embert nem készítenek elő, vagyis nem látják el igazsággal és jósággal, addig nem születhet újjá, így még kevésbé tudja elkerülni a kísértéseket. A gonosz szellemek, akik ekkor vele vannak, felszítják hamisságát és gonoszságát; ha az igazság és jóság nincs jelen, mely az Úr felé hajlítja, és amely ezeket szétoszlathatja, elbukik. Ezek az igazságok és jóságok a maradványok, melyeket az Úr megőrzött ilyen felhasználásra.

AC 712. Téged láttalak igaznak előttem ebben a nemzedékben_._ Ez jelenti, hogy már jó és újjászülethet, ahogy ezt már kijelentették és megmutatták a Genezis 6:9-ben. Ezen a helyen “igaz”, vagy “igazságos” jelenti az emberszeretet jóságát; és “tökéletes” az emberszeretet igazságát. Azt mondják “nemzedékek”, többes számban, mert a megértés dolgaival foglalkoznak; itt pedig “nemzedék” egyes számban, mert az akarat dolgaival foglalkoznak. Az akarat magában foglalja a megértés dolgait; de a megértés nem foglalja magában az akarat dolgait.

AC 713. 2. vers. _Minden tiszta baromból hetet-hetet vígy be, hímet és nőstényét; azokból a barmokból pedig, a melyek nem tiszták, kettőt-kettőt, hímet és nőstényét._ “Minden tiszta barom” jelenti a jóság hatásait; a “hét” jelenti, hogy azok szentek; “hím és nősténye”, hogy az igazság csatlakozott a jósághoz. “Barmok, melyek nem tiszták” jelenti a gonosz hatásokat; “kettő”, hogy azok viszonylag szentségtörők; “hím és nőstény” a hamisság csatlakozott a gonoszsághoz.

AC 714. Az, hogy “minden tiszta barom” jelenti a jóság hatásait nyilvánvaló abból, amit előzőleg elmondtunk és megmutattunk a vonatkozó állatokról (45, 46, 142, 143, 246). Az, amiért a hatások ezt jelentik, azért van, mert magában az emberben vannak és mindabban, ami a sajátja, és ez nem más, mint a gonosz. A kettőnek nagyon hasonló értelme, étvágya, kívánságai vannak; és minden lelkiállapota is nagyon hasonló. Jósága, sőt még a legnagyobb szeretete is nagyon hasonló; mint a saját fajtársa iránti szeretet, a gyermekei, a párja iránti szeretet; egyáltalán nem különböznek. Azonban az ember ember lévén inkább, mint barom, van egy belső élete, ami egy állatnak soha nincs és nem is lehet Ez az élet az Úrtól való hit és szeretet élete. Ha ez az élet nem volna benne, mert minden másban közös az állatokkal, akkor ő sem lenne más. Vegyünk csak egy példát – a társ iránti szeretet: ha csak a saját kedvéért szeretné őket, és nem volna semmi mennyei, vagy isteni a szeretetben, nem lehetne embernek nevezni, mert azonos lenne az állatokkal. Így van minden egyébbel is. Ha nincs az Úrtól való szeretet élete az akaratában és az Úrtól való hit a megértésében, nem lehetne ember. Az élet erkölcsi tisztasága által, melyet az Úrtól bír, a halál után tovább él; mert az Úr összekapcsolja őt Magával. Így az Úr mennyében lehet az angyalokkal, és örökké él. Még akkor is, ha az ember úgy él, mint a vadállat és semmi mást nem szeret csak önmagát és ami magára vonatkozik, olyan nagy az Úr könyörületessége – isteni és végtelen -, hogy nem hagyja el, hanem folyamatosan a saját életét leheli belé az angyalokon keresztül; és máskülönben még azt feltételezve is, hogy nem kapja meg azt, mégis megadja neki, hogy képes legyen gondolkodni, elmélkedni és megérteni vajon egy dolog jó, vagy gonosz – azzal kapcsolatban ami erkölcsi, polgári, világi, vagy testi – ezért az vajon igaz-e, vagy hamis.

AC 715. Ahogy a legősibb emberek tudták, és amikor megalázkodtak, maguk előt elismerték, hogy ők semmi mások, mint barmok és vadállatok, és kizárólag az Úrtól származó erkölcsi tisztaság által emberek, ezért bármit, ami hozzájuk tartozott, nem csak az állatokhoz és madarakhoz hasonlították, hanem úgy is hívták azokat; az akarat dolgait az állatokhoz hasonlították és annak hívták; a megértés dolgait madarakhoz hasonlították és annak hívták. Megkülönböztették a jó hatásokat és a gonosz hatásokat. A jó hatásokat a bárányokhoz, birkákhoz, gidákhoz, nőstény kecskékhez, bakkecskékhez, kosokhoz, üszőkhöz, ökrökhöz hasonlították – azért, mert azok jók voltak, szelídek, hasznosak az élethez, mivel ehetőek voltak, bőrük, gyapjuk ruhával látta el őket. Ezek az alapvetően tiszta állatok. Azok, melyek gonoszok és erőszakosak, és nem hasznosak az élethez, azok a tisztátalan állatok.

AC 716. Az, hogy a “hét” jelenti a szent dolgokat nyilvánvaló abból, amit előzőleg mondtunk a hetedik napra, vagy szabbatra (84-87) vonatkozóan, vagyis, hogy az Úr a hetedik nap; hogy a Tőle való összes mennyei egyház, vagy mennyei ember a hetedik nap, és az valójában maga a mennyei, mely a legszentebb, mert az egyedül az Úrtól van. Ezért az Igében a “hét” jelenti azt, ami szent; valójában, mint itt is, a belső értelmi részekben egyáltalán nem a szám fogalmát. Akik a belső értelemben vannak, mint az angyalok, és angyali szellemek, nem tudják, hogy mi a szám, és így a “hetet” sem. Ezért itt nem azt jelenti, hogy az összes tiszta állatból hét párat vettek; vagy a jóság aránya a gonoszhoz hét a kettőhöz volt; hanem az akarat dolgai, mellyel ennek az egyháznak az emberét felruházták, a jóság volt, ami szent, így újjászülethetett, ahogy fent mondtuk.

\[2\] Az, hogy a “hét” jelenti a szentséget, és a szent dolgokat, nyilvánvaló a képviselő egyház szertartásaiból is, ahol a hetes szám olyan gyakran előfordul. Például a vért és az olajt hétszer hintették, mint Mózes III. könyvében:

_“Vevé Mózes a kenetnek olaját is, és megkené a hajlékot minden bennevalóval egybe, és felszentelé azokat. És hinte abból az oltárra is hétszer, és felkené az oltárt és annak minden edényét, a mosdómedenczét is a lábával együtt, hogy azokat megszentelje”_ (Mózes III. könyve 8:10, 11)

Itt a “hétszer” teljesen jelentés nélkül lenne, ha nem a szentséget képviselné. Másik helyen, amikor Áron a szent helyre jött, azt mondják:

_“Azután vegyen a tuloknak véréből és hintsen újjával a fedél felső színére napkelet felé; a fedél előtt pedig hétszer hintsen újjával a vérből.”_ (Mózes III. könyve 16:14)

Az oltárnál:

&nbsp;_“És hintsen arra a vérből az ő újjával hétszer; így tegye tisztává, és így szentelje meg azt”._(Mózes III. könyve 16:19)

A részletek itt, külön és együtt, magát az Urat jelentik, és ezért a szeretet szentségét; azaz a “vér”, a “fedél”, az “oltár” is, valamint a “napkelet”, ami felé kell hinteni a vért, és ezért a “hét” is.

\[3\] Ugyanígy az áldozatokban is Mózes III. könyvében:

_Ha valaki tévedésből vétkezik az Úrnak valamely parancsolata ellen; és, ha a felkent pap vétkezik, a népnek romlására: hozzon egy tulkot, fiatal ép marhát az Úrnak bűnáldozatul. És mártsa be a pap az ő újját a vérbe, és hintsen a vérből hétszer az Úr előtt a szent hajléknak függönye felé._ (Mózes III. könyve 4:2, 3, 6)

Itt ehhez hasonlóan a “hét” jelenti azt, ami szent; mert a téma, amivel foglalkoznak az engesztelő áldozat, mely egyedül az Úré, és ezért az Úrral foglalkoznak. Hasonló szertartásokat alkalmaznak a leprások megtisztításánál, erről Mózes III. könyvében:

_Az élő madarat pedig, vegye azt és a czédrusfát, a karmazsint és az izsópot; És hintse meg a poklosságból megtisztulandó embert hétszer, és ítélje azt tisztának; És hintsen a pap az ő jobb kezének újjával az olajból, a mely az ő bal tenyerén van, hétszer az Úr előtt; Azután vegye a czédrusfát, az izsópot, a karmazsint és az élő madarat, és mártsa be azokat a megölt madár vérébe és a forrásvízbe, és hintse meg azzal a házat hétszer._ (Mózes III. könyve14:6, 7, 27, 51)

Itt bárki láthatja, hogy egyáltalán nincs semmi a “cédrusfában”, a “karmazsinban”, az “olajban”, a “madár vérében”, sem a “hétben”, kivéve azt a tényt, hogy szent dolgokat képviselnek. Eltekintve attól, hogy mi a szent, és minden, ami maradvány, az halott, vagy szentségtelenül bálványimádó. Amikor azonban szent dolgokat jelentenek, az isteni imádat benne van, ami belső, de külsőségek által jelenítenek meg. A zsidók valójában nem tudhatják, hogy ezek a dolgok mit jelentenek; jelenleg sem mondhatja senki sem, hogy tudja mit jelent a “cédrusfa”, az “izsóp”, a “karmazsin” és a “madár”. Amennyiben hajlandóak lettek volna gondolkodni arról, hogy ezek szent dolgokat tartalmaznak, melyekről nem tudtak, és imádták volna az Urat, vagy a Messiást, mely el fog jönni, kigyógyította volna őket a leprából – vagyis a szent dolgok megszentségtelenítéséből – megmenthették volna őket. Őket, akik így gondolkodnak és hisznek, azonnal tájékoztatják a másik életben, ha kívánják, minden egyes és az összes dologról, hogy azok mit képviseltek.

\[4\] Hasonló módon ajánlották a vörös üszőt:

_“És vegyen Eleázár, a pap annak véréből az ő újjával, és hintsen a gyülekezet sátorának eleje felé annak véréből hétszer”_ (Mózes IV. könyve 19:4)

Ahogy a “hetedik nap”, vagy “szabbat” jelentette az Urat, így Belőle a mennyei embert, és magát a mennyeit, a hetedik nap a zsidó egyházban az összes vallási szertartás közül a legszentebb; ebből jött a “szombatok szombatja” minden hetedik évben (Mózes III. könyve 25:4), és a “jubileum”, amit a hét szombat-esztendő, vagy hétszer hét év után hirdettek ki (Mózes III. könyve 25:8, 9). A legmagasabb értelemben a “hét” jelenti az Urat, és így a szeretet szentségét, ez nyilvánvaló az arany gyertyatartóból és a hét mécséből (Mózes II. könyve 25:31-33, 37; 37:17-19, 23, Mózes IV. könyve 8:2, 3; Zakariás 4:2), melyről Jánosnál ezt írják:

_“Hét arany gyertyatartót; És a hét gyertyatartó között hasonlót az ember Fiához”_ (Jelenések könyve 1:12, 13)

Ebből a fejezetből nagyon tisztán kitűnik, hogy a “gyertyatartó a hét méccsel” az Urat jelenti, a “mécsek” a szeretet szent dolgait, vagy mennyei dolgokat; ezért vannak “heten”.

\[5\] Újra:

_“És hét tűzlámpás ég vala a királyiszék előtt, a mely az Istennek hét lelke”_ (Jelenések könyve 4:5)

Itt a “hét tűzlámpás”, mely az Úr királyiszéke előtt égett, a hét fény, vagy mécs. Ugyanazt jelenti bárhol is fordul elő a prófétáknál a “hetes” szám, mint Ésaiásnál:

_“És a holdnak fénye olyan lesz, mint a napnak fénye, és a napnak fénye hétszer nagyobb lesz, olyan, mint hét napnak napfénye; ama napon, a melyen az Úr beköti népe romlását”_ (Ésaiás 30:26)

Itt a “hétszer nagyobb lesz, mint hét napnak napfénye” nem jelent hétszerest, hanem a szeretet szentségét jelenti a “nap”. Lásd azt is, amit már elmondtunk és megmutattunk előzőleg a “hetes” számra vonatkozóan. (Genezis 4:15) Mindebből itt újra tisztán nyilvánvaló, hogy bármilyen számot is használnak az Igében, az sohasem számot jelent, ahogy az már előzőleg megmutattuk (Genezis 6:3).

AC 717. Az is nyilvánvaló mindebből, hogy a téma, amivel foglalkozunk, az ember akaratának dolgai, vagy a benne lévő jóság és szent dolgok, amelyekről azt állítják, hogy akaratiak. Azt mondják, hogy “minden tiszta baromból hetet-hetet vigyen be”, ugyanezt mondják a következő fejezetben az “égi madarakra” vonatkozóan is. De az előző fejezetben (Genezis 6:19, 20) nem azt mondják, hogy “hetet-hetet vigyen be”, hanem “kettőt”, vagy párat; mert ott a megértés dolgaival foglalkoznak, melyek maguktól nem szentek, csak a szeretet által, mely az akaraté.

AC 718. Az, hogy a “hím (vir) és nősténye” jelenti azt, hogy az igazságok csatlakoztak a jóságokhoz, nyilvánvaló a “hím” jelentéséből, lévén az igazság, mely a megértésé és a “nőstény” jelentéséből, lévén az a jóság, mely az akaraté (erre vonatkozólag ld. előzőleg), és abból a tényből is, hogy az embernek legkevésbé sincs gondolata, a legkevésbé sincs hatása és cselekedete, amennyiben abban nincs meg a megértés és akarat egy fajta házassága. Egy bizonyos fajta házasság nélkül semmi sem létezhet, vagy termelődhet. Az ember minden szervi alakjában, mind az összetettben, mind egyszerűben, még a legegyszerűbben is, van egy passzív és egy aktív, amelyek ha nem párosulnának, mint egy házasságban az emberhez és feleségéhez hasonlóan, egyáltalán nem létezhetnének, még kevésbé termelnének bármit is, és ugyanez az eset az általános természetben is. Ezek a szüntelen házasságok forrásukat és eredetüket a mennyei házasságból származtatják; ezért hangsúlyozzák az Úr királyságának elképzelését, mind az élő, mind az élettelen általános természetben.

AC 719. Hogy a gonosz hatásokat jelentik a “nem tiszta barmok”, nyilvánvaló abból, amit mondtunk és mutattunk előzőleg a tiszta állatokra vonatkozóan. “Tisztának” hívják őket, mert szelídek, jók és hasznosak. A nem tiszták – vannak fajai és fajtái – az ellenkezők, lévén erőszakosak, gonoszok és haszontalanok. Az Igében úgy írják le őket, mint farkasok, medvék, rókák, disznók és hasonlóak; számos érzéki vágyat és gonosz tulajdonságot jelentenek. Itt azt mondják, hogy a nem tiszta állatokat is (vagyis a gonosz hatásokat) vigyék fel a bárkára, az igazság az, hogy ennek az egyháznak az emberét úgy írták le, amilyen jellemű volt, és ezt a bárkával, ezért a bárkában lévő, vagy a bárkára vitt dolgokkal; mondhatni, hogy a dolgokat úgy írják le, amilyenek az újjászületés előtti emberben voltak. Az igazsággal és jósággal az Úr már ellátta és megajándékozta őt az újjászületés előtt; mert e nélkül az igazság és jóság nélkül senki nem születhetett volna újjá. Itt azonban a gonoszról beszélnek, ami benne volt, és ezt jelentik a nem tiszta állatok. Vannak gonoszságok az emberben amelyeket az újjászületés alatt el kel oszlatni, amikor a jóságok által lazulni, és enyhülniük kell, mivel nincs olyan tényleges és örökölt gonosz az emberben, ami annyira szétoszoljon, hogy el is tûnjön. Mégis megmaradt beplántálva; és csak addig lehet az Úrtól való jóság által meglazított és mérsékelt, hogy az nem sért és nem jelenik meg, melynek titka itt ismeretlen. A valódi gonoszok azok, akiket meglazítottak és mérsékeltek és nem örökölték a gonoszt; mely szintén ismeretlen dolog.

AC 720. Az, hogy a “pár” jelenti a viszonylag világi dolgokat, nyilvánvaló a “kettes” szám jelentéséből. A “pár”, vagy “kettő” nem csak házasságot jelent (amikor a mennyei házasságról beszélnek, ez szent szám), de azt is jelenti, mint a “hat”. Vagyis, ahogy a munka hat napja kapcsolódik a pihenés hetedik, vagy szent napjához, így a “kettes” szám kapcsolódik a “háromhoz”; ezért az Igében a harmadik napot a hetediknek tekintik, és majdnem ugyanazt foglalja magában az Úr feltámadásának harmadik napja miatt. Így az Úr eljövetelét a világra, és a megdicsőülést, és az Úr minden eljövetelét egyaránt a “hetedik” és a “harmadik” nappal írják le. Ezért a megelőző két nap nem szent, hanem viszonylag világi.

Így Hóseásnál:

_“Jertek, térjünk vissza az Úrhoz, mert ő szaggatott meg és ő gyógyít meg minket; megsebesített, de bekötöz minket! Megelevenít minket két nap mulva, a harmadik napon feltámaszt minket, hogy éljünk az ő színe előtt.”_ (Hóseás 6:1, 2)

Zakariásnál:

_“És lészen az egész földön, így szól az Úr: a két rész kivágattatik azon és meghal, de a harmadik megmarad rajta. És beviszem a harmadrészt a tűzbe, és megtisztítom őket, a mint tisztítják az ezüstöt”_ (Zakariás 13:8, 9)

Az, hogy az ezüst volt a legtisztább, amikor hétszer megtisztították, kitűnik (Zsoltárok Könyve 12:6,7); ebből tisztán látszik, hogy a “hét” nem jelent hetet, csak azokat a dolgokat, amelyek szentek, így a “pár” sem jelent párt, hanem viszonylag világi dolgokat. Nem az jelenti, hogy 2 a 7-hez aránylottak egymáshoz a tisztátalan állatok, vagy a gonoszhoz való ragaszkodás, és a tiszta állatok, vagy a jóhoz való ragaszkodás, mivel az emberben a gonosz sokkal számosabb mint a jó.

AC 721. Az, hogy a “férfi és a feleség” jelenti a gonoszhoz csatlakozott hamisságokat, nyilvánvaló abból, amit az előbbiekben mondtunk. Itt a “hímről és nőstényről” beszélnek, mint a tisztátalan állatról, de a megtisztulás előtt, ezért a kifejezés ott a jósághoz csatlakozott igazságokat jelentette; de itt a gonoszhoz csatlakozott hamisságokat. Amilyen a téma, olyan a beszéd.

AC 722. 3. vers_. Az égi madarakból is hetet-hetet, hímet és nőstényét, hogy magvok maradjon az egész föld színén._ Az “égi madarak” jelentik a megértés dolgait; a “hetet-hetet” a szent dolgokat; a “hím és nőstény” az igazságot és jóságot; “magvok maradjon az egész föld színén” jelenti a hit igazságait.

AC 723. Az “égi madarak” jelentik a megértés dolgait, ezt előzőleg megmutattuk, ezért nem szükséges kitérni rá.

AC 724. Hasonlóan a “hét” jelenti a szent dolgokat és itt a szent igazságokat, melyek attól a ténytől szentek, hogy a jóságból jönnek. Csak akkor szent az igazság, ha jóságból jön. Az ember sok igazságot származtathat az Igéből és így az emlékezetéből, de ha nem szeretet, vagy emberszeretet az, ami előhozza azt, semmi szentség nem mondható el róluk. De ha szeretettel, vagy emberszeretettel bír, akkor a szívből fogad el és hisz. Ugyanez van a hittel, melyről sokan azt mondják, hogy önmaga megment: ha nincs szeretet és emberszeretet, melyből a hit jön, nincs hit. A szeretet és emberszeretet az, ami a hitet szentté teszi. Az Úr a szeretetben és az emberszeretetben van, nem a hitben, ha az elválik az emberszeretettől. Az elvált hitben maga az ember van, akiben a tisztátalanságon kívül nincs más. Amikor a hit elválik a szeretettől akkor ennek a mozgatórugója a szívben lévő önimádata, és saját előnye, és ebből beszél. Ezt saját tapasztalatából tudhatja mindenki. Bárki mondhatja a másiknak, hogy szereti, hogy jobban szereti másoknál, hogy elismeri őt, mint az emberek legjobbikát, és hasonlókat, míg a szívében másként gondolja, csak a szájával mondja, a szívében tagadja, és néha sportot űz belőle. Ugyanez van a hittel. Sok tapasztalat alapján jól ismert előttem ez. Sokan a testi életben imádkoznak az Úrhoz, hitük olyan ékesszóló, színlelt vallásossággal, hogy ámulatba ejtik hallgatóikat, de nem szívből teszik, a másik világban azok között vannak, akik a legnagyobb gyűlölettel viseltetnek az Úr iránt és akik üldözik az őszinteséget.

AC 725. Az, hogy a “hím és nőstény” az igazságot és jóságot jelenti, nyilvánvaló abból, amit előzőleg elmondtunk és megmutattunk, vagyis a “férfi” és a “hím” jelenti az igazságot, a “feleség” és “nőstény” jelenti a jót. De a “hím és nőstényről” úgy beszélnek, mint a megértés dolgairól, a “férj és feleségről”, mint az akarat dolgairól. Ennek oka az, hogy a férj és feleség képviseli a házasságot, a hím és nőstény nem annyira. Az igazság magában sohasem léphetne házasságra a jósággal, csak a jóság az igazsággal, mert nincs igazság, melyet nem a jóság termel, ezáltal a jósággal párosul. Ha a jóság visszavonul az igazságból, semmi sem marad, csak szavak.

AC 726. Magvok maradjon az egész föld színén. Ez jelenti a hit igazságait, ami nyilvánvaló a magból, melyet ez az egyház élőként őriz meg. A “mag” jelenti a hitet. A Legősibb Egyház leszármazottainak maradéka megsemmisítette magában a mennyei és szellemi magokat a bolond érzéki vágyai és rettenetes képzelgései által. De mivel a mennyei mag nem semmisülhetett meg, a “Noénak” nevezettek a szellemi magok által újjászülettek. Ezeket a dolgokat jelenti. Azokra mondják “maradjon élő”, akik az Úr életét megkapták, mert élet csak azokban a dolgokban van, melyek az Úrtól vannak, ennek nyilvánvalónak kell lennie mindenki számára abból a tényből, hogy nincs élet azokban a dolgokban, melyek nem örök életűek, vagy nem számítanak örök életre. Az élet, ami nem örök, nem is élet, hanem rövid időn belül megsemmisül. Létről (esse) sem lehet beszélni azoknál a dolgoknál, melyek megszűnnek létezni, csak azoknál, melyek sohasem szűnnek meg létezni. Így élet és lét csak azokban a dolgokban van, melyek az Úré, vagy Istené, mert minden élet és lét az örökkévalóságig Tőle van. Az örök élet örök boldogságot jelent, figyelembe véve, amit a fentiekben láttunk, mondtunk és megmutattunk. (AC 290)

AC 727. 4. vers. _Mert hét nap múlva esőt bocsátok a földre negyven nap és negyven éjjel; és eltörlök a föld színéről minden állatot, melyet teremtettem._ A “hét nap múlva” jelenti a kísértés kezdetét; “eső” jelenti a kísértést; “negyven nap és negyven éjjel” jelenti a kísértés időtartamát; “eltörlök a föld színéről minden állatot, melyet teremtettem” jelenti az ember Hozzátartozóját, melyet megsemmisítettek, mikor az ember újjászületett. Ugyanezek a szavak jelentik a Legősibb Egyház megszűnését is, akik megsemmisítették magukat.

AC 728. Az, hogy itt a “hét nap múlva” a kísértés kezdetét jelenti, nyilvánvaló az ebben a versben említett összes dolog belső értelméből, melyben a “Noénak” hívott ember megkísértésével foglalkozik. Általánosságban foglalkozik mind az ember megkísértésével, mind a Legősibb Egyház embereinek teljes ürességével és hogy azok olyanokká váltak, ahogy már leírtuk. Ezért a “hét nap múlva” nem csak a kísértés kezdetét, hanem az üresség végét is jelenti. Az ok, hogy a “hét nap múlva” ezeket a dolgokat jelenti az, hogy a “hét” egy szent szám, ahogy már előzőleg is megmutattuk (Genezis 7:2; 4:15, 24); (AC 84-87). A “hét nap múlva” jelenti az Úr eljövetelét a világra, az Ő eljövetelét a dicsőségre, és az Úr minden eljövetelét az adott esetben. Az Úr minden eljövetelének velejáró tulajdonsága az, hogy ez a kezdet mindazok számára, akik újjászületnek, és a vég azok számára, akik megsemmisülnek. Ezért ezen egyház emberének az Úr eljövetele a kísértés kezdete volt; mert mikor az embert megkísértették, kezdett új emberré válni és újjászületni. Ugyanakkor a vég volt a Legősibb Egyház emberei számára, akik olyanokká váltak, hogy csak megsemmisülni voltak képesek. Pontosan akkor, mikor az Úr eljött a világra az egyház az ürességének utolsó állapotában volt, és akkor újították meg azt.

\[2\] Azt, hogy a “hét nap múlva” ezt jelenti, nyilvánvaló Dánielnél:

_“Hetven hét szabatott a te népedre és szent városodra, hogy vége szakadjon a gonoszságnak és bepecsételtessék a bűn, és hogy eltöröltessék a hamisság és elhozassék az örök igazság, és bepecsételtessék a látomás és a próféták, és felkenettessék a Szentek szente. Tudd meg azért és vedd eszedbe: A Jeruzsálem újraépíttetése felől való szózat keletkezésétől a Messiás-fejedelemig hét hét és hatvankét hét van.”_ (Dániel:24, 25)

Itt a “hetven hét” és a “hét hét” ugyanazt jelenti, mint a “hét nap”, vagyis az Úr eljövetelét. Itt azonban egy világos jóslat, az időket még szentebbeknek és biztosabban jelzik a hetes számok. Nyilvánvaló, hogy nem csak az, hogy a “hetet” alkalmazzák az időre, mely az Úr eljövetelét jelenti, hanem egy új egyház kezdetére is, melyet a “felkenettessék a Szentek szente” és Jeruzsálem “újjáépítése” jelent. Ugyanakkor az utolsó ürességet a “Hetven hét szabatott a szent városodra, hogy vége szakadjon a gonoszságnak és bepecsételtessék a bűn” jelenti.

\[3\] Így van az Igében más helyeken is, mint Ezékielnél, ahol azt mondja magáról:

_“És eljuték Tél-Ábibba a foglyokhoz, a kik lakoznak vala a Kébár folyó mellett, és leülék, ők is ott ülvén; és ott ülék hét nap némán ő közöttük. És lőn hét nap mulva az Úr szava hozzám”_ (Ezékiel 3:15, 16)

Itt is a “hét nap” jelenti a látogatás kezdetét; hét nap után, mialatt a foglyok között ült, az Úr szava jött hozzá. Újra:

_És eltemeti őket Izráel háza, hogy a földet megtisztítsa, hét álló hónapig. Hét hónap mulva indulnak keresni._ (Ezékiel 39: 12, 14)

Itt is hasonló módon a “hét” jelenti az üresség utolsó határát és az első látogatást. Dánielnél:

_“Az ő emberi szíve változzék el, és baromnak szíve adassék néki, és hét idő múljék el felette.”_ (Dániel 4:13)

Ugyanúgy az üresség végét, és egy új ember kezdetét jelenti.

\[4\] A babiloni fogság “hetven éve” ugyanazt képviseli. A szám akár “hetven” akár “hét” ugyanazt foglalja magába, legyen az hét nap, vagy hetven év, vagy hét évezred, amely a hetven éveket csinálja. Az ürességet a fogság évei képviselték; az új egyház kezdetét a felszabadulás és a templom újjáépítése. Hasonló dolgokat képviselt Jákob szolgálata Lábánnal, ahol ezek a szavak fordulnak elő:

_Szolgállak téged hét esztendeig Rákhelért, a te kisebbik leányodért. Szolgála tehát Jákób Rákhelért hét esztendeig, Töltsd ki ennek hetét, azután amazt is néked adjuk a szolgálatért, melylyel majd szolgálsz nálam még más hét esztendeig. Jákób tehát aképen cselekedék, kitölté azt a hetet_ (Genezis 29: 18, 20, 27, 28)

Itt a szolgálat “hét éve” ugyanazt foglalja magában, és az is, hogy a hét év napjai után jött a házasság és szabadság. A hét év időszakát egy “hét”-nek nevezik, mint Dánielnél.

\[5\] Ugyanazt jelképezi a parancsban is, hogy járják körül Jerikó városát “hétszer”, és a fal ledől; azt mondják:

_És lőn a hetedik napon, hogy felkelének, mihelyt a hajnal feljöve, és megkerülék a várost a szokott módon hétszer; csak ezen a napon kerülék meg a várost hétszer És lőn, hogy a hetedik forduláskor kürtölnek vala a papok a kürtökkel és leszakada a kőfal_ (Józsué 6:15, 16, 20)

Ha ezek a dolgok nem lennének hasonló jelentésűek, sosem kapták volna meg a parancsot, hogy kerüljék meg a várost hétszer, és nem lenne hét pap és hét kürt. Ezekből és más fejezetekből (Jób 2:13, Jelenések könyve 15:1, 6, 7; 21:9) nyilvánvaló, hogy a “hét nap” jelenti az új egyház kezdetét és a réginek a végét. Az előttünk lévő fejezetben, ami mind a “Noénak” nevezett egyházzal és annak kísértésével, mind a Legősibb Egyház utolsó utódaival, akik megsemmisítették magukat, foglalkozik, a “még hét nap”-nak nem lehet más jelentése, mint Noé megkísértésének kezdete és a Legősibb Egyház vége, vagy végső üressége és lejárta.

AC 729. Az “eső” jelenti a kísértést, ami nyilvánvaló abból, amit mondtunk és megmutattunk ennek a fejezetnek a bevezetésénél, vagyis, hogy a vizek “özönvíze” vagy “árvíze”, melyet itt “esőként” írnak le nem csak a kísértést jelenti, hanem az ürességet is. Ugyanez tűnik ki abból is, amit az özönvízről mondanak a következő oldalakon.

AC 730. Az, hogy a “negyven nap és éjszaka” jelenti a kísértés időtartamát világosan nyilvánvaló az Úr Igéjéből. Az, hogy a “negyven” jelenti a kísértés időtartamát abból a tényből ered, hogy az Úr maga is negyven napig szenvedett a kísértéstől (Máté 4:1, 2; Lukács 4:2; Márk 1:13). Ahogy az Úr eljövetele előtt is megszervezték a dolgokat a Zsidó, és egyéb képviselő egyházakban, azok mind ugyan úgy az Úr dolgait jelentették, így a negyven nap és éjszakában képviselték és jelentették általánosságban az összes kísértést, különösen a kísértés időtartamát, bármi legyen is az. Mert az ember, mikor kísértésben van pusztulásban van, így minden dolog ami hozzá, és a testhez tartozik. (ezeknek a dolgoknak, mint Hozzátartozó és test, meg kell halni harcok és kísértések által, mielőtt az ember újjá születne, szellemi, vagy lelki lenne) ezért a “negyven nap és éjszaka” jelenti az üresség, és pusztulás időszakát is; itt ez ugyan az, aminek a témája az új egyház emberének megkísértése és az özönvíz előttiek megsemmisülése.

\[2\] Az, hogy a “negyvenes” szám jelenti mind a kísértés és az üresség időszakát, mely hosszabb, vagy rövidebb, nyilvánvaló Ezékielnél:

_“Feküdj a jobboldaladra másodszor, és viseld a Júda házának vétkét negyven napig; egy-egy napot egy-egy esztendőül számítottam néked.”_ (Ezékiel 4:6)

A “negyven” itt a zsidó egyház ürességének időszakát jelenti és az Úr megkísértésének megjelenítését; ezért azt mondják, hogy “viselnie kell a Júda házának vétkét”. Újra:

_Teszem Égyiptom földjét nagy pusztaságok pusztaságává. Ne menjen át azon emberi láb, se baromi láb ne menjen át rajta, és ne lakják negyven esztendeig. És adom Égyiptom földjét pusztaságra az elpusztult földek között, s városai lesznek az elpusztult városok közt pusztaságban negyven esztendeig_ (Ezékiel 29:10-12)

Itt szintén a “negyven” jelenti az üresség és hiány időtartamát; és belső értelemben nem negyven évet jelent, hanem csak általánosságban a hit hiányát kevesebb, vagy hosszabb ideig. Jánosnál:

_“De a tornáczot, a mely a templomon kívül van, kihagyd, és azt meg ne mérd; mert a pogányoknak adatott, és a szent várost tapodják negyvenkét hónapig.”_ (Jelenések könyve 11:2)

\[3\] Újra:

_“És adaték néki nagy dolgoknak és káromlásoknak szóló szája; és adaték néki hatalom, hogy cselekedjék negyvenkét hónapig.”_ (Jelenések könyve 13:5)

Ami az üresség időtartama, mert bárki tudhatja, hogy nem az idő negyvenkét hónapját jelenti. Ebben a fejezetben a “negyvenkettes” szám használatának eredete (melynek ugyanaz a jelentése, mint a “negyvennek”) az, hogy a “hét nap” jelenti az üresség végét és egy új kezdetét, a “hat” jelenti a munkát, mely a hat napos munkából, vagy harcból ered. A hetet ezért megszorozták hattal, és így jött ki a negyvenkettő, mely az üresség időtartamát és a kísértés időtartamát, vagy a munka és harc időtartamát jelenti, annak az embernek, aki újjászületett, akiben szentség van. De, mint az Apokalipszis ezen fejezeteiből nyilvánvaló, hogy a “negyven” kerek szám föl lett cserélve a nem annyira kerek "negyvenkettes" számmal..

\[4\] Az, hogy az izraelita népet körülbelül negyven évig vezették a pusztában, mielőtt a Kánaán földjére vitték volna őket, hasonló módon képviselte és jelentette a kísértés időtartamát és az üresség időtartamát. A kísértés időtartamát, azáltal, hogy utána a szent földre vitték őket; az üresség időtartamát azáltal, hogy minden húsz év feletti, aki elhagyta Egyiptomot, kivéve Jósuát és Kalebet, meghalt a pusztában (Mózes IV. könyve 14:33-35; 32:8-14). A dolgok, melyek ellen olyan gyakran zúgolódtak, jelentik a kísértéseket, a csapások és pusztulások, melyek oly gyakran érték őket, jelentik az ürességet. Azt, hogy ezek jelentik a kísértéseket és ürességet az Úr isteni könyörületességéből ezen a helyen megmutatjuk. Ezekről a dolgokról Mózesnél azt írják:

_“És emlékezzél meg az egész útról, a melyen hordozott téged az Úr, a te Istened immár negyven esztendeig a pusztában, hogy megsanyargasson és megpróbáljon téged, hogy nyilvánvaló legyen, mi van a te szívedben; vajjon megtartod-é az ő parancsolatait vagy nem?”_ (Mózes V. könyve 8:2)

Az, hogy Mózes negyven nap és negyven éjszaka volt fenn a Sinai hegyen, szintén a kísértés időtartamát jelenti, vagyis az Úr megkísértését, nyilvánvaló abból, hogy fenn volt a hegyen negyven napot és negyven éjszakát, anélkül, hogy kenyeret evett, vagy vizet ivott volna, könyörgött az emberekért, hogy ne semmisítsék meg őket.(Mózes V. könyve 9:9, 11, 18, 25-29; 10:10).

\[5\] Az ok, amiért a “negyven nap” a kísértés időtartamát jelenti az, amint mondtuk, hogy az Úr maga is szenvedett az ördög kísértésétől negyven napig. Ezért – mivel minden dolog az Urat képviseli – amikor a kísértés gondolata jelen volt az angyaloknál, azt a gondolatot a szellemvilágban olyan dolgok képviselték, mint ebben a világban, mint ahogy ez az angyali gondolatokkal a szellemvilágba való lemenet alatt volt: a létezésüket jellegzetesen képviselték. Ugyanúgy a kísértés gondolatát képviselte a “negyvenes” szám, mert az Urat negyven napig kísértették meg. Az Úrral, és következésképpen az angyali mennyel ugyanaz, hogy vajon egy dolog jelen van-e, vagy jön-e; ami jön, jelen van, vagy amit tenni kell, megtették. Ebből jön a kísértés és az üresség képviselete a reprezentatív egyházaknál a “negyven” által. De ezeket a dolgokat nem lehet rendesen felfogni, mert az angyali menny befolyása a szellemvilágra ismeretlen, és ehhez hasonlóan a befolyás természete is.

AC 731. “Eltörlök a föld színéről minden állatot, melyet teremtettem.” Az, hogy ez jelenti az ember Hozzátartozóját, aki mintha elpusztult volna, amikor megelevenedett, nyilvánvaló abból, amit már előzőleg elmondtunk a Hozzátartozóra vonatkozóan. Az ember Hozzátartozója mind gonosz és hamis. Addig, amíg az ebben való élet folyamatos, az ember halott; kisértés közben ezek felélednek, de úgy tűnik, mintha nem lennének jelen, mert szétszóródnak, vagyis meggyengülnek, és felhígulnak az Úrtól eredő igazság, és jóság által. Nem jelenik meg és nem sértő a továbbiakban, ezt jelenti, hogy “eltöröl”, de még sincs eltörölve, hanem maradvány. Majdnem olyan, mint a fekete és fehér, melyek, mikor a fény sugaraitól különbözőképpen változnak, gyönyörű színekbe fordulnak – mint kék, sárga és bíbor – ami által az elrendezésük szerint szeretetteljes és kellemes színeket képviselnek, mint a virágok, de alapjában és alapvetően fekete és fehér maradnak. De mivel ugyanakkor itt azok végső ürességével foglalkoznak, akik a Legősibb Egyház tagjai voltak, az “eltörlök a föld színéről minden állatot, melyet teremtettem” azokat jelenti, akik elpusztultak, mint a következőkben (23. vers). “Melyet teremtettem” jelent mindenkit, vagy minden embert, akiben volt mennyei mag, vagy azt, aki az egyház embere volt; és ezért, mind itt, mind a következő versben mint “földet” említik, ami az egyház emberét jelenti, akibe a jóságot és igazságot plántálták. Ez a mag, azokban, akiket “Noének” hívtak fokozatosan megnőtt , és ahogy az előbb mondtuk, a gonoszság és hamisság szétszóródott –; de az özönvíz előttiekben, akik elpusztultak, ezt a magot kioltotta a konkoly.

AC 732. 5. vers. _Cselekedék azért Noé mind a szerint, a mint az Úr néki megparancsolta vala._ Ugyanazt jelenti, mint előzőleg, hogy ez megtörtént. Összehasonlítva a korábbi fejezettel (Mózes I. könyve 6:22), ahol kétszer mondták azt, hogy Noé "megtette", itt csak egyszer; ott "Isten" nevet használták, itt "Jehova" nevet. Ennek oka, hogy ott a megértés dolgaival foglalkoznak, itt pedig az akaratéval. A megértés dolgai az akaratéra vonatkozóan különbözőek és távol állnak egymástól, de az akarat dolgai a megértésre vonatkozóan már egyesültek, vagy egyek. A megértés az akaratból van. Ezért mondták ott kétszer, hogy "megtette", itt pedig egyszer; és szintén ezért használják ott az "Isten", itt pedig a “Jehova” nevet.

AC 733. 6. vers _Noé pedig hatszáz esztendős vala, mikor az özönvíz volt a földön._ “Noé pedig hatszáz esztendős vala” jelenti a kísértés első állapotát; “mikor az özönvíz volt a földön” jelenti a kísértés kezdetét.

AC 734. A korábbi fejezetben (Genezis 6:13-22) a megértés igazságával foglalkoznak, melyben a “Noénak” nevezett egyház emberét az Úr irányította, mielőtt az újjászületett volna; ebben a fejezetben a következőként (1-5 vers) az akarat jóságával foglalkoznak, melyet szintén az Úr adományozott neki. Mivel mindkettővel foglalkoznak, úgy tűnik, mintha ismétlés lenne. De most a (6-11 versben) az ember megkísértésével foglalkoznak, itt az első állapottal és ezért a kísértés kezdetével; és ahogy mindenki láthatja, az ismétlés újra előfordul. Mert azt mondják ebben a versben, hogy “Noé hatszáz esztendős vala”, amikor az özönvíz jött a földre; a 11. versben pedig azt, hogy “életének hatszázadik esztendejében, a második hónapban, e hónap tizenhetedik napján”. Emellett a 7. versben azt mondják, hogy bement Noé a bárkába a fiaival, feleségével és fiainak feleségével, mint a 13. versben. Újra azt mondják a 8. és 9. versben, hogy a barmok Noéval a bárkára mentek, a 14-16. versekben is ezt mondják. Amiből nyilvánvaló, hogy itt is ismétlés van, ahogy az előbb mondtuk. Azok, akik csak a betű szerinti értelmet ismerik, ezt nem tudhatják, csak azt, hogy egy történelmi ügy ismétlése. Itt is, mint bárhol máshol a legkisebb szó sem fölösleges, vagy hiábavaló; mert az Úr Igéje. Ezért nincs ismétlés, hacsaknem más jelentése van. Valójában itt, mint előbb, a jelentés az, hogy az első kísértés, a megértés dolgaira vonatkozó kísértés. Azután a kísértés az akarat dolgaira vonatkozik. Ezek a kísértések egymást követik az embernél, aki újjászületett. A megértés dolgaira vonatkozó kísértés teljesen más, mint az akarat dolgaira vonatkozó kísértés. A megértés dolgaira vonatkozó kísértés könnyű, az akarat dolgaira vonatkozó kísértés súlyos.

AC 735. Annak oka, hogy a megértés dolgaira, vagy az emberben lévő hamisságokra vonatkozó kísértés könnyű, az, hogy az ember az ész téveszméiben van és az ész téveszméi olyanok, hogy nem tudnak mást, csak behatolni, és így könnyen szétoszlathatók. Így van mindazokkal, akik az Ige betű szerinti értelméhez tartják magukat, ahol az az emberi felfogás (nézete) szerint beszél, ennélfogva az eszének téveszméi szerint. Ha ők csak egyszerűen hisznek ezekben a dolgokban, mert azok az Úr Igéi, annak ellenére, hogy téveszméik vannak, könnyebben hagyják magukat irányítani. Például: egy embert, aki azt hiszi, hogy az Úr mérges, büntet és rosszat tesz a bűnössel, ahogy ez a betű szerinti értelemből ered, könnyen fel lehet világosítani arról mi a valódi igazság. Ha valaki egyszerűen azt hiszi, hogy magától tehet jót, és ha magától jó, megjutalmazzák a másik életben, szintén könnyen felvilágosítható, hogy az általa tett jó az Úrtól van, és az Úr az Ő könyörületességéből ad jutalmat ellenszolgáltatás nélkül. Amikor valaki kísértésbe esik a megértés terén, vagy a téveszméket illetően, könnyedén megingatható. Ez az első kísértés – és alig tűnik kísértésnek – amivel most foglalkozunk. Más a helyzet azonban azokkal, akik nem a szív egyszerűségével hiszik az Igét, hanem a téveszméiket és hamisságukat maguk előtt igazolják, mert helyeslik érzéki vágyaikat. Azok, akiket hajt ez az indíték, összehoznak sok okot magukról és az ismeretanyagukról (scientificis), azután pedig az Igével igazolják ezeket, ezért ez hatással van rájuk, és alkalmazzák magukra, hogy ami hamis az igaz.

AC 736. Ami “Noét”, vagy az új egyház emberét illeti, az jellemezte, hogy hitt abban az egyszerűségben, melyet a Legősibb Egyháztól bírt a tanokra vonatkozóan, melyeket az”Énoknak” nevezett emberek gyűjtöttek össze és csökkentettek néhány tani formára. Teljesen más szellemű ember volt, mint a megsemmisült özönvíz előttiek, akiket “Nefilimnek” hívtak, és akik a hit tani dolgait a bolond érzéki vágyaikba merítették, ezáltal borzasztó elképzeléseik voltak, melyektől nem tudtak eltávolodni, bár sokukat mások tanítottak, és megmutatták, hogy elképzeléseik hamisak. Napjainkban is vannak ilyen és olyan szellemű, és jellemű emberek. Ezek könnyen újjászülethetnek, azok nehezen.

AC 737. Noé pedig hatszáz esztendős vala. Az, hogy ez jelenti a kísértés első állapotát, nyilvánvaló, mert itt és a tizenegyedik fejezetben lévő Héberig, az évek számai és időszakai, valamint a nevek semmi mást nem jelentenek, mint aktuális dolgokat. Csakúgy, mint a korok és az összes név az ötödik fejezetben. Az, hogy a “hatszáz év” jelenti a kísértés első állapotát, nyilvánvaló a hatszázban uralkodó számokból, melyek a tízes és a hatos, kétszer sokszorozva magukat. Az ugyanabból a tényezőből való kisebb, vagy nagyobb számok semmit sem változnak. A “tízes” számot illetően már megmutattuk (Mózes I. könyve 6:3), hogy a maradványokat jelenti. A "hatos” jelenti a munkát és a harcot, ez pedig az Ige számos fejezetéből nyilvánvaló. A helyzet ugyanis a következő: ami az elmúlt téma előtt volt, az a "Noénak" nevezett ember előkészítése a kísértésre- az, hogy az Úr ellátta őt a megértés igazságaival és az akarat jóságával. Ezek az igazságok és jóságok maradványok, melyek addig nem kerülnek elő, hogy felismerjék azokat, amíg az ember újjá nem születik. Azok esetében, akik a kísértéseken keresztül születtek újjá, az emberben lévő maradványok a vele lévő angyalokért vannak, akik előhozzák ezeket a dolgokat annak érdekében, hogy megvédjék az embereket a gonosz szellemektől, akik a bennük lévő hamisságokat felszítják és elárasztják velük őket. A “tízes” jelenti a maradványokat és a “hatos” a harcot, ezért az évekre azt mondják “hatszáz”, melyben az uralkodó számok a tízes és a hatos, és a kísértés állapotát jelentik.

\[2\] A “hatos” számra vonatkozóan: az, hogy a harcot jelenti, nyilvánvaló Mózes I. könyvének első fejezetéből, ahol a hat napot úgy írják le, melyben az ember újjászületett, mielőtt mennyeivé vált, és amelyben állandó harc folyt, de a hetedik nap a pihenésé. Ezért hat napos a munka és a hetedik nap a szombat, mely a pihenést jelenti. (Mózes II. könyve 23:10-12) Ezért a zsidó szolga hat évig szolgált és a hetedik évben szabad volt (Mózes II. könyve 21:2, Mózes V. könyve 15:12, Jeremiás 34:14). Hasonlóan hat évig bevetették a földet és begyűjtötték a termést, de a hetedik évben kihagyták a vetést, és hasonló módon kezelték a szőlőskerteket is, és a “hetedik esztendőben pedig szombati nyugodalma legyen a földnek, az Úrnak szombatja” (Mózes III. könyve 25:4). Ahogy a “hatos” jelenti a munkát és a harcot, ugyanúgy a hamisság szétzúzását is, mint Ezékielnél: “És ímé hat férfi jő vala a felső kapu útjáról, a mely északra néz vala, mindeniknek kezében zúzó eszköze” (Ezékiel 9:2), majd ismét, Góg ellen:

_“És elcsalogatlak és vezetgetlek, és felhozlak messze északról”_ (Ezékiel 39:2)

Itt a “hat” jelenti a szétzúzást; az “észak” a hamisságot; “Góg”, akitől a külső dolgok tanai erednek, ami által a belső imádatot lerombolják. Jóbnál:

_“Hat bajodból megszabadít, és a hetedikben sem illet a veszedelem téged.”_ (Jób 5:19)

Ez jelenti a kísértések harcát.

\[3\] De a “hat” úgy is előfordul az Igében, hogy nem a munkát, harcot, vagy a hamisság szétzúzását jelenti, hanem a hit szentségét, mert kapcsolatban áll a “tizenkettővel”, ami a hitet és teljes egészében a hit összes dolgát jelenti; valamint a “hárommal” amely a szentséget jelenti. Innen származott a “hatos" szám eredeti jelentése, mint Ezékielnél (40:5), ahol a férfiú mérőpálcája, mellyel Izrael szent városát mérte, “hat singnyi” volt, valamint más helyeken is. A származás oka az, hogy a hit szentsége megtalálható a kísértés harcaiban, és a munka és harc hat napja a szent hetedik napba vezet.

AC 738. Noét itt “hatszáz éves férfinak” hívják, mert a “férfi (fiú)” jelenti a megértés igazságát, ahogy azt már előzőleg megmutattuk. A 11. versben azonban nem hívják “férfinak”, mivel ott a kísértéseivel, mint az akarat dolgaival foglalkoznak.

AC 739. Az, hogy az “özönvíz” jelenti a kísértés kezdetét, nyilvánvaló az itt tárgyalt kísértésből, ami a megértés dolgaira vonatkozik, mely kísértés bevezető, és – ahogy ezelőtt mondtuk – könnyű. Ezért hívják “özönvíznek” és nemcsak egyszerűen “áradásnak”, mint a 17. versben. A “vizek” fõleg jelentik az ember szellemi dolgait, a hit értelmi dolgait, és ezek ellentétét, melyek a hamisságok. Ezt igazolja az Ige nagyon sok fejezete.

\[2\] Azt, hogy a vizek “áradása”, vagy “befolyása” jelenti a kísértést, nyilvánvaló mindabból, amit ennek a fejezetnek bevezetésében megmutattunk. Ezékielnél szintén:

_“Ezokáért így szól az Úr Isten: És meghasogatom szélviharral búsulásomban, és ömlő zápor lészen haragomban, és lésznek jégeső kövei búsulásomban annak elrontására. És ledöntöm a falat, melyet mázzal mázoltatok”_ (Ezékiel 13:13, 14)

Itt a “szélvihar” és “ömlő zápor” jelenti a hamisságok kipusztítását; A “fal, melyet mázzal mázoltak” jelenti, az igazságként megjelenő képzelgést. Ésaiásnál:

_“Mert erőssége voltál a gyöngének, erőssége a szegénynek szorongásában; a szélvész ellen oltalom, árnyék a hévség ellen, mikor az erőszakosok haragja olyan volt, mint kőfalrontó szélvész”_ (Ésaiás 25:4)

A “szélvész” itt a kísértést, mint a megértés dolgait jelenti, és megkülönbözteti a kísértéstől, mint az akarat dolgaitól, melyet “hévségnek” neveznek.

\[3\] Újra:

_“Ímé, egy erős és hatalmas jő az Úrtól, mint jégfergeteg, veszedelmes szélvész, mint özönlő erős vizeknek áradása”_ (Ésaiás 28:2)

Itt a kísértés fokait írják le. És újra:

_“Mikor vizen mégy át, én veled vagyok, és ha folyókon, azok el nem borítnak, ha tűzben jársz, nem égsz meg, és a láng meg nem perzsel téged.”_ (Ésaiás 43:2)

A “víz” és “folyók” itt a hamisságokat és képzelgéseket jelentik, a “tűz” és “láng” a gonoszságot és érzéki vágyakat. Dávidnál:

_“Azért hozzád fohászkodjék minden kegyes, alkalmas időben. Bár a nagy vizek áradnának, nem juthatnak azok el ő hozzá. Te vagy oltalmam, te mentesz meg veszedelemtől”_ (Zsoltárok könyve 32:6, 7)

Ahol a “nagy vizek áradása” jelenti a kísértést, melyet “özönnek” is hívnak. Ugyanott:

_“Az Úr trónolt az özönvíz felett; így trónol az Úr, mint király, mindörökké”_ (Zsoltárok könyve 29:10)

Ebből, és az ezen fejezet elején elmondottakból nyilvánvaló, hogy “az özönvíz” és az”áradás” semmi mást nem jelent, mint kísértést és ürességet, bár történelmileg írják le, a legősibb emberek szokása után.

AC 740. 7. vers. _Beméne azért Noé és az ő fiai, az ő felesége, és fiainak feleségei ő vele a bárkába, az özönvíz elől_. “Beméne Noé a bárkába az özönvíz elöl” jelenti, hogy védelmezték őt a kísértésben; a “fiai” jelentik az igazságot, mint előzőleg; a “feleség” a jóságot; “fiainak feleségei” az igazsághoz csatlakozott jóságot.

AC 741. Beméne Noé a bárkába az özönvíz elöl. Ez azt jelenti, hogy védelmezték és ez nyilvánvaló mindenki számára. A kísértések semmi mások, mint a gonosz szellemek harca az angyalokkal, akik az emberrel vannak. A gonosz szellemek feleleveníthetik az összes rossz dolgot a csecsemő kortól , amit az embert akár tett, akár gondolt, mind a gonoszságait, mind a hamisságait, és bűnösnek mondják őt, és semmi sem okoz nekik nagyobb örömet, mint hogy ezt tegyék, mert életük minden öröme ebből áll. De az angyalokon keresztül vezeti az Úr az embert, és visszatartja a gonosz szellemeket és démonokat hogy áthágják a határokat, és beférkőzzenek az emberbe azon túl, amit ő képes elviselni.

AC 742. Azt, hogy a “fiak” jelentik az igazságot, a “feleség” a jóságot, és a “fiaknak feleségei” az igazsággal egyesült jóságot, már előzőleg elmagyaráztuk (Mózes I. könyve 6:18), ahol ugyanezek a szavak fordulnak elő. Az igazság és a jóság (bár itt “fiúnak” és “feleségnek” nevezik) jelentik azokat a dolgokat, melyek a "Noénak" hívott emberben voltak, és amely eszközökkel őt megvédték. Ilyen az Ige ősi stílusa, a történelemmel összekötve, de mennyei titkokat tartalmazva.

AC 743. 8, 9. vers. _A tiszta barmok közűl, és a tisztátalan barmok közűl, a madarak közűl, és minden földön csúszó-mászó állat közűl. Kettő-kettő méne be Noéhoz a bárkába, hím és nőstény: a mint Isten megparancsolta vala Noénak._ A “tiszta barmok” a jóság hatásait jelentik, mint előzőleg is; a “tisztátalan barmok” az érzéki vágyakat; a “madarak” általánosságban a gondolatokat; a “földön csúszó mászó állatok” az érzéki részt és annak minden örömét; “kettő-kettő” az összhangban lévő dogokat. A “bemegy a bárkába” azt jelenti, hogy megvédték őket; a “hím és nőstény” mint előzőleg az igazságot és a jóságot; “Isten megparancsolta Noénak” pedig azt, hogy ez megtörtént.

AC 744. A jóság hatásait jelentik a “tiszta barmok”, ezt már kijelentettük és megmagyaráztuk előzőleg ebben a fejezetben (2. vers), ezért most nem szükséges belemerülni; amint abba sem, hogy az érzéki vágyakat, vagyis a gonosz hatásokat jelentik a “tisztátalan barmok”.

AC 745. Az, hogy a “madarak” jelentik a gondolatokat általában, előzőleg elmondtuk a madarakkal kapcsolatban – azok jelentik a megértés dolgait, vagy az észbeli dolgokat. Ott azonban az “ég (menny) madarainak” nevezték őket, itt csak “madaraknak”; ezért jelentik általánosságban a gondolatokat. Mert sok fajta madár van, tiszta is és tisztátalan is, melyet a 14. versben megkülönböztetnek “madárként”, “repülő dologként” és “szárnyasként”. A tiszta madarak az igazság gondolatai; a tisztátalanok a hamis gondolatok; melyekre vonatkozóan az Úr isteni könyörületességéből itt beszélünk.

AC 746. Földön csúszó-mászó állatok. Azt már előzőleg elmondtuk és megmutattuk, hogy ez jelenti az érzéki részt és annak minden örömét. A legősibb emberek az ember érzéki dolgait és annak örömeit a hüllőkhöz és a csúszómászókhoz hasonlították, és így is hívták azokat, mert azok a legkülsőbb dolgok, és mintha az ember külsején csúsznának, és nem volt megengedhető, hogy feljebb emelkedjenek.

AC 747. A “kettő-kettő” jelenti azokat a dolgokat, amik összhangban vannak, amit bárki láthat abból, hogy párban vannak; nem lehetnének párban, ha nem lennének egymással összhangban, mint a jóság az igazsággal és a gonoszság a hamissággal. Minden dologban megvan a házasság, vagy a párosítás bizonyos látszata, mint a jóságnak az igazsággal, a gonosznak a hamissággal, mert ott van a megértés házassága az akarattal, vagy a megértés dolgainak az akarat dolgaival. Valójában mindennek megvan a házassága, vagy párosítása, amely nélkül nem maradhatna fenn.

AC 748. “Bemenetelük a bárkába” jelenti azt, hogy megvédték őket, amit előzőleg a 7. versben jelentettek ki Noéra, fiaira, feleségeire vonatkozóan.

AC 749. Az, hogy a “hím és nőstény” jelenti az igazat és jót, látható mindabból, amit előzőleg elmondtunk ennek a fejezetnek 2. és 3. versében, ahol “hím és nőstény” szárnyasokról, és “hím és nőstény” barmokról beszéltek. Az okot akkor is kijelentették, nevezetesen azt, hogy egy házasság van az akarat dolgai és a megértés dolgai között, és nem annyira a megértés dolgai, magukra vonatkozóan, és az akarat dolgai között. Az előbbi a férj és feleségre vonatkozik, az utóbbi a hímre és nőstényre. Mivel a téma itt az ember megkísértése, a megértés dolgaira vonatkoztatva, az mondják “hím és nőstény”, és ott egy harcot, vagy kísértést jelent, a megértés dolgaira vonatkozóan.

AC 750. Isten megparancsolta Noénak. Ez azt jelenti, hogy megtörtént. Ezt megmutatták az előző fejezetben (Mózes I. könyve 6:22) és ennek a fejezetnek 5. versében.

AC 751. Itt a téma, amivel foglalkoznak, a Noénak nevezett új egyház emberének megkísértése és mivel csak alig, ha egyáltalán, ismert e kísértés természete (mert most nagyon kevesen esnek át ilyen kísértésen, és azok, akik átesnek, csak azt tudják, hogy bennük rejlik valami, amitől szenvednek), a témát röviden meg fogjuk magyarázni. Vannak gonosz szellemek, akik, mint előbb elmondtuk, a kísértés idején felelevenítik az ember hamisságait és gonoszságait, valójában előidézik az emlékezetéből bármit gondolt és tett csecsemőkora óta. A gonosz szellemek nagyon ügyesen csinálják ezt, és oly nagy rosszindulattal, hogy az leírhatatlan. De az emberrel lévő angyalok előhozzák a jóságát és igazságát, és így megvédik őt. Ez a harc, melyet az ember érez és észlel, okozza a tudat fájdalmát és bűntudatát.

\[2\] Két fajta kísértés van, az egyik a megértés dolgaié, másik pedig az akaraté. Amikor az embert megkísértik a megértés dolgai szerint, a gonosz szellemek csak a gonosz dolgokat idézik elő, amelyekben bűnös volt (ezt a “tisztátalan barmok” jelentik) és vádolják, elítélik őt. Előhívják a jó tetteit is (itt a “tiszta barmok” jelentik), de kiforgatják őket ezer módon. Ugyanakkor felidézik, amit gondolt (a”madarak” jelentik ezt) és ilyen dolgokat, amiket szintén a “minden csúszó-mászó földi állat” jelent.

\[3\] De ez a kísértés könnyű, csak az ilyen dolgok észbe való visszaidézésével észlelhető és egy bizonyos aggódással. Amikor az embert az akarat dolgaiban kísértik meg, a gondolatait és cselekedeteit nem hívják elő annyira, hanem vannak gonosz démonok (ahogy ezeket a gonosz szellemeket hívják), akik lángra lobbantják őt az érzéki vágyaikkal és bolond szeretetükkel, amelyekkel ő is át van itatva, és így harcolnak magukkal az ember érzéki vágyainak eszközeivel, melyet oly rosszakaratúan és titkosan művelnek, hogy nem hihető, hogy tőlük ered. Mert egy pillanat alatt beveszik magukat az ő érzéki vágyinak életébe, szinte azonnal megfordítva és megváltoztatva a jó és igazság hatását a gonoszság és hamisság hatásává. Így az ember nem gondolhat másra, mint hogy ezt saját magától és a saját akaratából tette. Ez a kísértés nagyon súlyos, és az észlelése is belső fájdalom és gyötrő tűz. Többet mondunk erről a következőkben. Magadatott nekem, hogy észleljem és megismerjem sokoldalú tapasztalatból; mikor és hogyan folynak be, és árasztanak el a gonosz szellemek és démonok, kik és honnan vannak. Ezen tapasztalatokról a későbbiekben az Úr isteni könyörületességéből különösen és részletesen fogok foglalkozni.

AC 752 10. vers. _Lőn pedig hetednapra, hogy megjöve az özönvíz a földre._ Ez, mint az előbb a kísértés kezdetét jelenti.

AC 753. A “hét nap” jelenti a kísértés kezdetét, amint megmutattuk az előbb a 4. versben; az előzőekben történekre vonatkozik, nevezetesen az, hogy ez kísértés, ami a megértés dolgaié volt, a kísértés kezdete volt, vagyis az első kísértés; ez a kihangsúlyozott következtetés. Mivel az első kísértés a megértés dolgaira vonatkozott, úgy írják le, mint az “özönvizet” lásd 7. vers és “áradatot” 6. vers, mely pontosan ilyen kísértést jelent, ahogy előzőleg megmutattuk.

AC 754. 11. vers. _Noé életének hatszázadik esztendejében, a második hónapban, e hónap tizenhetedik napján, felfakadának ezen a napon a nagy mélység minden forrásai, és az ég csatornái megnyilatkozának._ A “hatszázadik esztendő, második hónap, tizenhetedik nap” jelenti a kísértés második állapotát; a “felfakad a nagy mélység minden forrásai” jelenti az akarat dolgaira vonatkozó kísértés legnagyobb fokát; “az ég csatornái megnyilatkozának” jelenti a megértés dolgaira vonatkozó kísértés legnagyobb fokát.

AC 755. Az, hogy a “hatszázadik esztendő, második hónap, tizenhetedik nap” jelenti a kísértés második állapotát abból következik, amit itt elmondtunk; mert a 6-11 versben a kísértés első állapotával foglalkoztunk, mely a megértés dolgainak kísértése volt. Most a második állapottal foglalkozunk, vagyis az akarat dolgaival, ezért beszéltek újra a koráról. Előzőleg azt mondták, hogy “hatszáz esztendős” volt, itt az özönvíz idején “hatszázadik esztendő, második hónap, tizenhetedik nap”. Senki sem feltételezheti, hogy Noé korának évei, melyből az éveket, hónapokat és napokat is megadták, az akarat dolgaira vonatkozó kísértés állapotát jelentik. Ahogy mondták, ilyen volt a legősibb emberek közötti beszéd és írás; különösen örültek, hogy képesek voltak meghatározni az időket és neveket, és ezért felépíteni egy elbeszélést hasonlóan a valóságos történethez; ebben állt az ő bölcsességük.

\[2\] Előzőleg a 6. versben megmutattuk, hogy a “hatszáz év” semmi mást nem jelent, mint a kísértés első állapotát, és itt is a “hatszáz év”, ugyanúgy; de annak érdekében, hogy a kísértés második állapotát jelölhessék, a “hónapokat” és “napokat” hozzátették. Valójában a két hónap, vagy “második hónap” jelenti a harcot magát, ami nyilvánvaló a “kettes” szám jelentéséből (ennek a fejezetnek 2. verse), ahol megmutattuk, hogy ugyanazt jelenti, mint a “hat”, vagyis munkát és harcot, valamint a szétzúzást is. A “tizenhetes” szám jelenti mind a kísértés kezdetét, mind annak a végét, mert a hetes és tízes számból áll. Amikor ez a szám a kísértés kezdetét jelenti, magában foglalja a hét napot, vagy egy hét napos hetet, és hogy ez jelenti a kísértés kezdetét, már előzőleg megmutattuk ennek a fejezetnek 4. versében. Amikor azonban a kísértés végét jelenti (Mózes I. könyve 8:4), akkor a “hét” egy szent szám, melyhez a “tíz” (mely a maradványokat jelenti) csatlakozik, mert maradványok nélkül az ember nem születhet újjá.

\[3\] Az, hogy a “tizenhetes” szám jelenti a kísértés kezdetét, nyilvánvaló Jeremiásnál, mikor a prófétát utasították, hogy vásároljon mezőt Hanameéltől, nagybátyja fiától, aki Anatótban volt; és ő megmérte pénzét, tizenhét ezüst siklus volt (Jeremiás 32:9). Az,hogy ez a szám a babiloni fogságot is jelenti, ami a hűségesek kísértését és a hűtlenek elpusztítását képviseli, így a kísértés kezdetét és ugyanakkor a kísértés végét, vagy a felszabadulást is, nyilvánvaló a következőkből – a fogságból (Jeremiás 32:36) és a felszabadulásból (Jeremiás 32:37) és a következő versekből. Ilyen számok nem jelentek volna meg a jövendölésekben, ha nem lenne, mint az összes más szónak, rejtett jelentése.

\[4\] Az, hogy a “tizenhét” jelenti a kísértés kezdetét, József korából is nyilvánvaló, aki “tizenhét” éves volt, mikor a bátyjaihoz küldték, és eladták Egyiptomba (Mózes I. könyve 37:2). Egyiptomba való eladása hasonló jelentéssel bír, amit majd az Úr isteni könyörületességéből annak a fejezetnek magyarázatakor megmutatunk. Ott a történelmi események jellegzetesek, amelyek úgy történtek meg, ahogy leírták őket; de itt jelentős történelmi eseményeket fogalmaztak meg, amelyek nem a betű szerinti értelemben történtek. Még a valós események is tartalmaznak mennyei titkokat, valójában mindegyik szavuk, pontosan úgy, ahogy ezek a kitalált történetek. Ez így különösnek tűnhet, mert ahol bármilyen történelmi tényt, vagy kijelentést állítanak, az ész azt betű szerint veszi, és nem tud elvonatkoztatni attól, és azt gondolja, hogy semmi mást nem jelent és képvisel.

\[5\] De annak, hogy ott van egy belső értelem, melyben az Ige élete lakozik (és nem a betűkben, melyek a belső értelem nélkül halottak lennének), nyilvánvalónak kell lennie minden értelmes ember számára. A belső értelem nélkül hogyan különbözhetnének az Igében lévő kijelentések a történelemtől, amit bármely világi író elmesél? Mi haszna lenne tudni Noé életkorát, és a hónapot és napot, mikor az özönvíz megtörtént, ha nem tartalmaznának mennyei tikokat? Ki nem látja, hogy ez a mondás: “felfakadának ezen a napon a nagy mélység minden forrásai, és az ég csatornái megnyilatkozának" egy jóslás? Nem említve más, ehhez hasonló tényezőket.

AC 756. Az, hogy “felfakadának a nagy mélység minden forrásai” jelenti az akarat dolgaira vonatkozó kísértés legnagyobb fokát, nyilvánvaló mindabból, amit a kísértésre vonatkozóan már elmondtunk: két fajtája van, egyik a megértés dolgaié, a másik az akarat dolgaié, és az utóbbi jóval nagyobb az előbbinél. És hasonlóan nyilvánvaló abból a tényből, hogy eddig a pontig a megértés dolgaira vonatkozó kísértéssel foglalkoztunk. Ugyanez nyilvánvaló a "mélység" jelentéséből, vagyis az eredő érzéki vágyakból és az azokból eredő hamisságból (18. vers); valamint az Ige következő fejezeteiből is nyilvánvaló. Ezékielnél:

_“Mert azt mondja az Úr Isten: Mikor én téged elpusztult várossá teszlek, mint a mely városokat nem laknak; mikor a mélység árját felhozom reád, hogy beborítsanak a sok vizek”_ (Ezékiel 26:19)

Ahol a “mélység” és a “sok vizek” jelentik a kísértés legnagyobb fokát. Jónásnál:

_“Körülvettek engem a vizek lelkemig, mély ár kerített be engem”_ (Jónás 2:6)

Ahol ugyanúgy a “vizek” és a “mély” jelentik a kísértés legnagyobb fokát. Dávidnál:

_“Örvény örvényt hív elő zuhatagjaid hangjára; minden vízáradásod és hullámod összecsap fölöttem”_ (Zsoltárok könyve 42:8)

Ahol az “örvény” határozottan a kísértés legnagyobb fokát jelenti. Újra:

_“Rákiálta a veres tengerre és kiszáradt, s úgy vivé őket a mélységeken, mint egy síkon. És kisegíté őket a gyűlölő kezéből; kimentette őket ellenség kezéből. Szorongatóikat víz borította el”_ (Zsoltárok könyve 106:9-11)

Ahol a mélység jelenti a síkon való kísértést.

\[2\] Az ősi időkben a “mélység” jelentette a poklot; míg a képzelgéseket és a hamis meggyőződéseket a vizekhez és folyókhoz hasonlították, valamint a mélységből jövő füsthöz. Néhányak pokla úgy jelenik meg, mint a mélység és a tenger. Erre vonatkozóan az Úr isteni könyörületességéből itt beszélünk. Ezekből a poklokból jönnek a gonosz szellemek, akik elpusztítják, és azok is, akik megkísértik az embert; és képzelgéseikkel, melyeket beletáplálnak az érzéki vágyakkal, mellyel feltüzelik az embert, elárasztják őket, rálehelve azokat. Ahogy előzőleg mondtuk, a gonosz szellemeken keresztül az ember a pokolhoz, az angyalokon keresztül pedig a mennyhez csatlakozik. Ezért amikor azt mondják, hogy “felfakadának a nagy mélység minden forrásai”, ilyen dolgokat jelentenek. Az, hogy a poklot “mélységnek” hívják és az abból eredő bolond kisugárzást “folyóknak”, nyilvánvaló Ezékielnél:

_“Így szól az Úr Isten: Azon a napon, a melyen sírba aláméne, gyászba öltöztetém miatta a mélység vizeit, és megtartóztatám folyóikat, úgy hogy a sok víz elzáraték”_ (Ezékiel 31:15)

A poklot szintén “mélységnek”, vagy “szakadéknak” hívják Jánosnál (Jelenések könyve 9:1,2,11; 11:7; 17:8; 20:1,3)

AC 757. Az ég csatornái megnyilatkozának. Ez jelenti a megértés dolgaira vonatkozó kísértés legnagyobb fokát, mint az nyilvánvaló a fentiekből. Az akarat dolgainak, vagy érzéki vágyaknak kísértését nem lehet elválasztani a megértés dolgainak kísértésétől; mert ha elválasztanák, nem lenne kísértés, csak egy elárasztás, mint azoké, akik az érzéki vágyak tüzében égnek, melyben, mint a pokoli szellemek, az életük örömét lelik meg. Őket hívják az “ég csatornáinak” a hamisság, vagy érvelés áradata miatt, melyre vonatkozóan Ésaiásnál ez olvasható:

_“És lesz, hogy a ki fut a rettegésnek szavától, verembe esik, és a ki kijő a veremből, megfogatik a tőrben, mert az egek csatornái megnyílnak, és megrendülnek a föld oszlopai”_ (Ésaiás 24:18)

AC 758. 12. vers. _És esék az eső a földre negyven nap és negyven éjjel._ Ez jelenti, hogy a kísértés folytatódott. A “eső” a kísértés; a “negyven nap és negyven éjjel” pedig annak az időtartama.

AC 759. Az, hogy az “eső” a kísértés, nyilvánvaló abból, amit előzőleg elmondtunk és megmutattunk az “özönvízre” és “áradásra” vonatkozóan, és a “felfakadának a nagy mélység minden forrásai”, “az ég csatornái megnyilatkozának” jelentésével kapcsolatban.

AC 760. Az, hogy a “negyven nap és negyven éjjel” jelenti annak időtartamát, már a 4. versben megmutattuk. A “negyven” , ahogy előzőleg mondtuk, jelenti a kísértés minden időtartamát, legyen az kisebb, vagy nagyobb, és a valóban súlyos kísértést, vagyis az akarat dolgaira vonatkozót. Mert a folytonos örömök, az ön-, és világszeretet – következésképpen az érzéki vágyak, melyek kapcsolatban állnak ezeknek a szereteteknek cselekvéseivel – által az ember magának ilyen fajta életet biztosít magának, ami semmi, csak az ilyen dolgok élete. Ez az élet nem lehet összhangban a mennyei élettel; senki sem szerethet földi és mennyei dolgokat egyszerre: A földi dolgok szeretetéhez lefelé kell nézni, a mennyei dolgok szeretetéhez pedig felfelé. Még kevésbé szeretheti valaki önmagát, és ugyanakkor a felebarátját, főleg nem az Urat. Aki önmagát szereti, mindenkit gyűlöl, aki nem áll a szolgálatára. Így az ember, aki önmagát szereti, nagyon messze áll a mennyei szeretettől és az emberszeretettől, melynél a felebaráti szeretet nagyobb az önszeretetnél, és az Úr szeretete mindenek fölött van. Ebből nyilvánvaló, hogy az ember élete mennyire eltávolodott a mennyei élettől, és ezért teremtette újjá az Úr a kísértéseken keresztül, és hajlította a megegyezés (megtérés) felé. Azért olyan súlyos a kísértés, hogy megérintse az ember igazi életét, megtámadva, megsemmisítve és átalakítva, ezért írják le ezekkel a szavakkal: “felfakadának a nagy mélység minden forrásai, az ég csatornái megnyilatkozának”.

AC 761. Azt, hogy az emberben lévő szellemi kísértés a gonosz szellemek harca a vele lévő angyalokkal, és hogy ezt a harcot általában a tudatában érzi, előzőleg elmondtuk. A harcra vonatkozóan az is tudható, hogy az angyalok folyamatosan védik az embert és elhárítják a gonoszságokat, melyekkel a gonosz lelkek próbálkoznak. Még attól is védelmezik, ami hamis és gonosz az emberben, mivel nagyon jól tudják, hogy a hamisságai és gonoszságai a gonosz lelkektől és démonoktól jönnek. Az ember nem tesz semmilyen hamist és gonoszt magától, hanem a vele lévő gonosz szellemek teszik azt, és ugyanakkor az emberrel elhitetik, hogy azt magától teszi. Ilyen a rosszindulatuk. Sőt mi több, abban a percben, amikor ezt a hiedelmet beadják és rákényszerítik, azonnal vádolják, és elítélik őt, ezt sok tapasztalatból igazolhatom. Azt az embert, aki nem hisz az Úrban, nem lehet felvilágosítani arról, hogy a gonoszságot nem magától csinálja, ezért kisajátítja magának a gonoszságot, és olyanná válik, mint a gonosz lelkek, amelyek vele vannak. Ez történik az emberrel. Az angyalok tudják ezt, és az újjászületés kísértéseiben megvédik az embert a hamisságoktól és gonoszságoktól, egyébként elbukna. Mert semmi más nincs az emberben, csak gonoszság, és ebből eredő hamisság, így ő csupán a gonoszság és annak hamisságának összetevője és keveréke.

AC 762. A szellemi kísértések manapság alig ismertek. Olyan foka sincs megengedve, mint amilyen előzőleg volt, mert az ember nincs a hit igazságában, és ezért elbukna. Ezeknek a kísértéseknek helyén mások vannak, mint a szerencsétlenségek, szomorúságok, és aggodalmak, melyeket a természet és test okoz, valamint a test fájdalmai és betegségei, melyek bizonyos mértékben mérséklik és megtörik az ember életének örömeit és érzéki vágyait, meghatározzák és felemelik gondolatait a belső és hitbéli témák felé. Ezek azonban nem szellemi kísértések, melyeket csak azok tapasztalnak meg, akik az Úrtól elnyerték az igazság és jóság tudatát. A tudat maga a kísértés szintje, ahol azok működnek.

AC 763. Eddig a kísértésekkel foglalkoztak, most a kísértés vége, vagy célja következik, mely az új egyház létrejötte volt.

AC 764. 13. vers. _Ugyanezen a napon ment vala be Noé és Sém és Khám és Jáfet, Noénak fiai, és Noé felesége és az ő fiainak három felesége velök együtt a bárkába._ “Mentek a bárkába” jelenti azt, amit előzőleg, hogy megmentették őket; “Noé” jelenti azt, ami az egyház; “Sém, Khám, Jáfet” ami az egyházakból eredt; “Noé fiai” jelentik a tani dolgokat; “Noé felesége és az ő fiainak három felesége” jelentik magukat az egyházakat, melyek ebből eredtek.

AC 765. Eddig a “Noénak” nevezett egyház emberének megkísértésével foglalkoztak: elõször a megértés dolgaira vonatkozó kísértésekkel, melyek a hit igazságai (6-10. versig); aztán az akarat dolgaira vonatkozó kísértésekkel, melyek az emberszeretet jósága (11, 12. vers). A kísértések vége, vagy célja az volt, hogy az egyház embere, vagy egy új egyház újraszülethessen általuk, látván, hogy a Legõsibb Egyház megsemmisült. A “Noénak” nevezett egyház, mint ahogy elõzõleg mondtuk, más tulajdonságú, mint a Legõsibb Egyház, ugyanis az szellemi volt. Ennek tulajdonsága az volt, hogy az ember a hit tani dolgai által születik újra, melynek beültetése után a tudat beférkõzik az emberbe, és kevésbé tud cselekedni a hit igazsága és jósága ellen. Ily módon felruházott az emberszeretettel, mely irányítja a tudatát, és ezáltal kezd cselekedni. Ebbõl nyilvánvaló, mi a szellemi ember: õ nem az, aki hiszi, hogy az emberszeretet nélküli hitet meg kell õrizni, hanem aki szerint az emberszeretetet a hit elengedhetetlen része, és eszerint cselekszik. Azt tartva szem elõtt, hogy ilyen ember, vagy egyház létrejöhet, most magáról az egyházról van szó. Az, hogy most az egyházról van szó, nyilvánvaló az ismétlésbõl is, mintha ugyanaz az ügy lenne. Itt azt mondják: “Ugyanezen a napon ment vala be Noé és Sém és Khám és Jáfet, Noénak fiai, és Noé felesége és az õ fiainak három felesége velök együtt a bárkába”, ugyanúgy, mint a 7. versben, de ott ezekkel a szavakkal: "Beméne azért Noé és az õ fiai, az õ felesége, és fiainak feleségei õ vele a bárkába, az özönvíz elõl”. Mivel most az egyházzal foglalkoznak, a fiakat megnevezik: “Sém, Khám és Jáfet”, akik, mikor megnevezik õket, az egyház emberét jelentik, amikor azonban “fiaknak” hívják, név nélkül, a hit igazságait jelentik. Többek között, amit a 8. és 9. versben mondanak a barmokról és madarakról, hogy a bárkába mentek, újra megismétlik a 14. és 16. versben, de azzal a különbséggel, hogy az alkalmazható legyen az egyház témájára.

AC 766.

AC 767. “Mentek a bárkába.” Ez jelenti azt, hogy megmentették õket (vagyis az egyház emberét, aki “Noé” volt és más egyházakat, amelyek tõle eredtek és származtak, és amelyekrõl itt beszélünk). Ez nyilvánvaló abból, amit elõzõleg mondtunk a "mentek a bárkába” kifejezéssel kapcsolatban.

AC 768. Az, hogy “Noé” jelenti azt, ami az egyház volt, és "Sém, Khám és Jáfet”, amik az abból eredõ egyházra vonatkoztak, nyilvánvaló a ténybõl, hogy itt nem csak “fiaknak” hívják õket, mint a 7. versben, hanem néven nevezik õket. Amikor nevet használnak, az egyház emberét értik alatta. Az egyház embere nem csupán maga az egyház, hanem minden, ami az egyházhoz tartozik. Ez az általános kifejezés magába foglal az egyházzal kapcsolatos minden dolgot, ahogy azt a Legõsibb Egyházról mondtuk, amit "Embernek" hívtak, ugyanúgy, mint más egyházakról, melyeket megneveztek. Tehát "Noé" és "Sém, Khám és Jáfet" jelent bármit, ami az egyház, vagy az egyházból ered, teljes egységben.

\[2\] Ilyen a beszéd stílusa és módja az Igében. Amikor “Júdát” nevezik meg a prófétáknál, az fõleg a mennyei egyházat jelenti, vagy bármit, ami ezzel kapcsolatos; amikor “Izraelt”, akkor a szellemi egyházat jelenti, vagy bármit, ami ezzel kapcsolatos. “Jákob" jelentése a külsõ egyház, mert az egyház minden emberével van egy bensõ és egy külsõ egyház. A bensõ az, ahol az igaz egyház van, a külsõ pedig az, ami abból ered. Ez utóbbi “Jákob”.

\[3\] Más a helyzet, amikor az embereket nem nevezik meg. Ennek oka, hogy amikor megnevezik, jelképesen az Úr királyságára hivatkoznak. Az Úr az egyedüli Ember, és minden az Õ királysága. Mivel az egyház az Õ királysága a földön, egyedül az Úr az egyház teljessége. Az egyház teljessége a szeretet, vagy emberszeretet, ezért az ember (vagy ami ugyanaz, a néven nevezett) jelenti a szeretetet, vagy emberszeretetet, vagyis az egyház teljességét. A “feleség” egyszerûen az eredõ egyházat jelenti. Ez van itt is. Az Úr isteni könyörületességébõl a következõkben lesz arról szó, hogy “Sém, Khám, és Jáfet” milyen fajta egyházat jelent.

AC 769. Az, hogy “Noé fiai” a tani dolgokat jelentik, nyilvánvaló a “fiak” jelentésébõl, amit a fentiekben megmutattunk, mert nem létezhet egyház tani dolgok nélkül. Ezért nemcsak megnevezik õket, hanem azt is hozzáteszik, hogy “fiak”

AC 770. Az, hogy Noé “felesége” jelenti magát az egyházat és a “fiúk három felesége” azokat az egyházakat, melyek ebbõl az egyházból erednek, nyilvánvaló az elõzõekben mondottakból, tudniillik, hogy amikor az egyház emberét megnevezik, az az egyház teljességét jelenti, vagy az egyház fejét. Mikor a “feleséget” említik, akkor magát az egyházat, ahogy azt elõzõleg megmutattuk (252, 253). Másképpen van, amikor “embert és feleséget”, vagy “hímet és nõstényt” említenek az Igében, mert akkor a “férfi” és “hím” jelenti a megértés dolgait, vagy a hit igazságait; a “feleség”, és “nõstény” pedig az akarat dolgait, vagy a hit jóságát.

AC 771. Mivel az Igében lévõ minden kifejezés az Úrtól van, és ezért van bennük Isteni, nyilvánvaló abból, hogy nincs szó, de még egy szemernyi sem, ami nem jelent és tartalmaz valamit. Itt is így van, amikor azt mondják “három feleség” és a “fiainak” feleségei, és “velük”. Azt megmagyarázni azonban, hogy ezek a részletek mit tartalmaznak, túl sokáig tartana. Elegendõ egy általános képet adni a legáltalánosabb értelemben

AC 772. 14., 15. vers. _Õk, és minden vad az õ neme szerint és minden barom az õ neme szerint és minden csúszó-mászó állat, mely csúsz-mász a földön, az õ neme szerint és minden repdesõ állat az õ neme szerint, minden madár, minden szárnyas állat. Kettõ-kettõ méne be Noéhoz a bárkába minden testbõl, melyben élõ lélek vala._ Az “õk” jelenti az egyház emberét általánosságban; a “minden vad az õ neme szerint”, jelent minden lelki jóságot; a “minden barom az õ neme szerint” minden természetes jót; a “minden csúszó-mászó állat, mely csúsz-mász a földön, az õ neme szerint” minden érzéki és testi jót; a “minden repdesõ állat az õ neme szerint” minden szellemi igazságot; “minden madár” a természetes igazságot; “minden szárnyas állat” pedig az érzéki igazságot jelenti. “Bemennek Noéhoz a bárkába” ugyanazt jelenti, mint elõzõleg, hogy megmentették õket. A “kettõ-kettõ” szintén azt jelenti, amit elõzõleg, vagyis párokat. “Minden test, melyben élõ lélek van” egy új teremtményt jelent, vagy, hogy az Úrtól új életet kaptak.

AC 773. Az, hogy az “õk” jelenti az egyház emberét általánosságban, vagy mindent, ami ezé az egyházé volt, nyilvánvaló a hivatkozásokból azokra, akiket éppen elõzõleg neveztek meg: Noét, Sémet, Khámot és Jáfetet. Õk ugyan négyen vannak, mégis együtt egyet képeznek. “Noé”, aki általában az Õsi Egyházat jelenti, magában foglalja, mint szülõ, vagy mag, azokat az egyházakat, melyek ebbõl az egyházból erednek. Ezért az “õk” az Õsi Egyházat jelenti. Mindazon egyházak, melyeket “Sémnek, Khámnak és Jáfetnek” hívnak, együtt alkotják az Õsi Egyházat.

AC 774. Azt, hogy “minden vad az õ neme szerint” jelent minden szellemi jóságot, “minden barom az õ neme szerint” minden természetes jót; “minden csúszó-mászó állat, mely csúsz-mász a földön, az õ neme szerint” minden érzéki és testi jót, már elõzõleg elmondtuk és megmutattuk (45, 46, 142, 143, 246 fej.). Elsõ látásra úgy tûnhet, nem lehet az, hogy a “vadállatok” jelentik a szellemi jóságot. Mégis igaz, és ez a kifejezések sorozatának jelentésébõl tûnik ki. Az, hogy elsõnek “õket” említik, melynek jelentése az egyház embere, következõ a “vadak”, aztán a “barmok”, és végül a “csúszó-mászó állatok”. Így a “vadállatok” magukba foglalják mindazt, ami magasabb értékû és kiválóbb, mint a “barmok”. Ennek oka az, hogy a zsidó nyelvben a “vadállat” kifejezés olyan állatot is jelent, amelyben élõ lélek van. Itt nem jelent minden vadállatot, hanem minden állatot, melyben élõ lélek van, mivel ez ugyanaz a szó. Az “állatok”, “barmok” és “csúszó-mászó állatok” jelentik azokat a dolgokat, melyek az akarathoz tartoznak, ezt pedig elõzõleg elmondtuk és megmutattuk, és a továbbiakban is megmutatjuk ahol a madarakról beszélünk a következõkben.

AC 775. Azt mondják, mindegyiket az “õ neme szerint”, mert minden jóságnak vannak fajai és fajtái, mind szellemi, mind természeti, valamint a származékos érzéki és testi jónak is. Így sok faja van a szellemi jóságnak és ugyanúgy a szellemi igazságnak, ezek megszámlálhatatlanok. Még kevésbé lehet megszámolni a fajok fajtáit. A mennyekben minden jóság és igazság, mennyei és szellemi, olyan eltérõ a fajában, és fajtájában, még a legkisebbek közülük is igen eltérõek. Olyan számtalan van, hogy a különbségekre az lehet mondani, hogy végtelenek. Ebbõl látható, hogy milyen szegényes és szinte nem létezõ az emberi bölcsesség, amely alig ismer olyan dolgokat, mint a szellemi jóság és szellemi igazság, még kevésbé azt, hogy mit is jelentenek. A mennyei és szellemi jóságból, és az abból eredõ igazságból jön, és ereszkedik le a természetes jóság és igazság. Nincs semmilyen természetes jóság és igazság, ami nem a szellemi jóságból fakad, az pedig a mennyeibõl, és ugyanabból él is. Ha a szellemi visszavonulna a természetibõl, a természeti semmi sem lenne. Minden dolognak (rerum) az eredete ebben a bölcsességben van: minden dolog, mind általánosságban, mind részleteiben, az Úrtól van; Tõle van az, ami mennyei; Tõle a mennyein keresztül a szellemibe áramlik, a szellemin keresztül pedig a természetibe, a természetin keresztül a testibe és érzékibe. Mivel az Úrtól jön minden ezen a módon, így az Úr tartja fenn, mert, mint az jól tudott, a fennmaradás egy állandó jövetel a létezésbe. Azoknak, akiknek más felfogásuk van a létezésbe való jövetelrõl és a dolgok létrejöttérõl, valamint azoknak, akik a természetet imádják és a dolgok eredetét ebbõl származtatják, általában olyan halálos alapelveik vannak, hogy a vadon vadállatainak elképzelését is jóval józanabbnak lehet nevezni. Ilyenek nagyon sokan, akik maguk számára úgy tûnnek, hogy bölcsességben felülmúlják a többieket.

AC 776. Az, hogy “minden repdesõ állat az õ neme szerint” jelent minden szellemi igazságot, a “madár” a természetes igazságot, a “szárnyas állat” az érzéki igazságot, nyilvánvaló abból, amit elõzõleg elmondtunk és megmutattunk a “madarakra” vonatkozóan (40. fej.). A legõsibb emberek az ember gondolatait a madarakhoz hasonlították, mert az akarat dolgaihoz viszonyítva a gondolatok olyanok, mint a madarak. Megemlítik itt a “repdesõ állatot”, a “madarat” és a “repdesõ állatot”, ebben a sorrendben, mint az emberben lévõ értelmi, észbeli és érzéki dolgokat, annak érdekében, hogy senki se kételkedhessen abban, hogy ezeket a dolgokat jelentik. Az Igébõl néhány fejezet bizonyíthatja ezt, melyekbõl tisztán látható, hogy a “barmok” olyan dolgokat jelentenek, amit elmondtunk.

\[2\] Dávidnál:

_“Úrrá tetted õt kezeid munkáin, mindent lábai alá vetettél; Juhokat és mindenféle barmot, és még a mezõnek vadait is; Az ég madarait és a tenger halait”_ (Zsoltárok könyve 8:7-9)

Ezt mondják az Úrról, aki az ember, és az emberhez tartozó dolgok felett uralkodik, ahogy leírják. Másképpen mi uralkodhatna a “barmok” és a “madarak” felett? Újra:

_Minden gyümölcsfa s mind ti czédrusok; Vadak és minden barmok, férgek és szárnyas állatok. Dicsérjék az Úrnak nevét!_ (Zsoltárok könyve 148:9, 10, 13)

A "gyümölcsfa” jelenti a mennyei embert, a “czédrus” a szellemi embert. A “vadak”, a “barmok” és “férgek” a jóságuk, mint az elõttünk lévõ történelemben. A “szárnyas állatok” az igazságuk; mindebbõl “dicsérhetik az Urat”. A vad, a barom, a féreg és a szárnyas állat ezt semmilyen módon nem képes megtenni. A világi írásokban ilyen dolgokat mondhatnak túlzásból, de az Úr Igéjében nincs túlzás, csak fontos és reprezentatív dolgok.

\[3\] Ezékielnél:

_“És megremegnek elõttem a tenger halai és az ég madarai és a mezõ vadai és a földön csúszó-mászó mindenféle állatok és minden ember a föld színén”_ (Ezékiel 38:20)

Hogy ilyen dolgokat jelentenek itt a “vadak” és “madarak”, nagyon kézzelfogható; hogyan lehetne az Isten dicsõségére, ha a halak, madarak és vadak megremegnének? Feltételezné bárki is, hogy ilyen mondások szentek lennének, ha nem tartalmaznának szent dolgokat? Jeremiásnál:

_“Nézek és ímé egy ember sincsen; és az ég madarai is mind elmenekültek”_ (Jeremiás 4:25)

Jelenti az összes jót és igazságot; az “ember” itt szintén a szeretet jóságát jelenti. Újra:

_“Mert kiégnek úgy, hogy senki se megy keresztül rajtok, és nem hallják a nyájak bégetését; az ég madaraitól fogva a barmokig minden elköltözik és elmenekül.”_ (Jeremiás 9:10)

Jelenti hasonló módon, hogy az összes igazság és jóság eltávozott.

\[4\] Újra:

_“Meddig gyászoljon a föld, és meddig száradjon el minden fû a mezõn? A benne lakók gonoszsága miatt pusztul el barom és madár; mert azt mondják: Nem látja meg a mi végünket!”_ (Jeremiás 12:4)

Itt a “barom” jelenti a jóságot, és a “madár” az igazságot, ami megszûnt. Sofóniásnál:

_“Elvesztek embert és barmot; elvesztem az ég madarait, és a tenger halait és a botránkoztatás eszközeit a hitetlenekkel együtt; az embert is kiirtom a föld színérõl”_ (Sofóniás 1:3)

Itt az “ember és barom” jelenti a szeretet és jóság dolgait; az “ég madarai és a tenger halai” a megértés dolgai, és így az igazságé is. Ezeket “botránkoztatásnak” hívják, mert a jóság és az igazság a botránkoztatás eszközei a hitetleneknek, de nem a szó szerinti barmok és madarak; és ezekrõl egyszerûen (és összefoglalóan) mint “emberrõl" beszélnek. Dávidnál:

_“Megelégíttetnek az Úrnak fái, a Libánonnak czédrusai, a melyeket plántált; A melyeken madarak fészkelnek”_ (Zsoltárok könyve 104:16, 17)

Az “Úr fái” és “Libanon cédrusai” jelentik a szellemi embert; a “madarak” az észbeli vagy természeti igazságait, amelyek olyanok, mint a "fészkek”.

\[5\] Továbbá a kifejezés egy általános formája, hogy a “madarak fészkelnek az ágakon”, az igazságot jelenti, mint Ezékielnél:

_“Izráel magasságos hegyén plántálom õt, és ágat nevel és gyümölcsöt terem s nagyságos czédrussá nevekedik, hogy lakjanak alatta, mindenféle szárnyas madarak ágainak árnyékában fognak lakozni”_ (Ezékiel 17:23)

Jelenti a pogányok egyházát, mely szellemi volt. Ez a “nagyságos czédrus”; a “mindenféle szárnyas madarak” jelentik az igazság minden fajtáját. Újra:

_“Az õ ágain csinál vala fészket minden égi madár, és galyai alatt fiadzott a mezõ minden vada, s árnyékában lakik vala sokmindenféle nép.”_ (Ezékiel 31:6)

Assúrról mondják ezt, mely a szellemi egyház és “cédrusnak” hívják; az “égi madár” jelenti az igazságait; a “vadak” pedig azok jóságait. Dánielnél:

_“És levelei szépek, gyümölcse pedig sok, és táplálék rajta mindeneknek; alatta tartózkodék a mezõ vada, és ágain az égi madarak lakozának”_ (Dániel 4:18)

Itt a “vadak” jelentik a jóságot, az “égi madarak” az igazságot, ahogy ennek mindenki számára nyilvánvalónak kell lennie. Mert milyen más vonatkozása lenne annak, hogy a madarak és vadak ott tartózkodnak? Ugyanez a helyzet azzal, amit az Úr mond:

_Isten országa hasonló a mustármaghoz, melyet az ember vévén, elvet az õ kertjében; és felnevelkedett, és lett nagy fává, és az égi madarak fészket raktak annak ágain._ (Lukács 13:19, Máté 13:31, 32, Márk 4:31, 32)

AC 777. Az most már nyilvánvaló, hogy a “madár” jelenti a szellemi igazságot, a “repdesõ állat” a természetes igazságot, és a “szárnyas állat” az érzéki igazságot; az igazságok ily módon vannak megkülönböztetve. Az érzéki igazságot, mely a látásé és hallásé, “szárnyas állatnak” hívják, mert azok a legkülsõbbek; és ilyen a “szárny” jelentése, amit alkalmaznak más dolgokra is.

AC 778. Most, mivel az “ég madarai” jelentik a megértés igazságait, így a gondolatokat, ezért az ellenkezõiket is, mint a képzeletet és hamisságot, melyeket az ember gondolatai lévén, szintén “madaraknak” hívnak, például, amikor azt mondják, hogy a bûnösök “ott hagyatnak a hegyek madarainak és a föld állatainak”, jelentve a képzeletet és érzéki vágyakat (És. 18:6, Jer.7:33; 16:4; 19:7; 34:20, Ezék. 29:5; 39:4). Az Úr maga is a “madarakhoz” hasonlítja a képzeletet és hamis meggyõzõdést, ahol azt mondja: - némely mag az útfélre esék; és eljövén a madarak, elkapdosák azt – (Máté 13:4, Lukács 8:5, Márk 4:4, 15), ahol az “égi madarak” semmi mást nem jelentenek, mint hamisságot.

AC 779. Bementek Noéhoz a bárkába. Ez jelenti azt, hogy megmentették õket, ezt már megmutattuk. A “kettõ-kettõ” jelenti a párokat, és hogy mik õk; ez Mózes I. könyvének 6:19 fejezetébõl látható.

AC 780. Minden test, melyben élõ lélek vala. Az, hogy ez jelenti az új teremtményt, vagy hogy új életet kaptak az Úrtól, nyilvánvaló a “test” jelentésébõl, lévén az a teljes emberiség általánosságban, különösen a testi ember, ahogy elõzõleg elmondtuk, és megmutattuk. Mivel a “test, melyben élõ lélek van” jelenti az újjászületett embert, ezért a sajátjában ott van az Úr élete, mely az emberszeretet és a hit élete. Minden ember csak “hús”, de amikor az Úr belélélegzi az emberszeretet és a hit életét, a hús élõvé válik, szellemi és mennyei lesz, és “új teremtménynek” hívják (Márk 16:15), mivel újjáalakították.

AC 781. 16. vers. _A melyek pedig bemenének, hím és nõstény méne be minden testbõl, a mint parancsolta vala Isten õnéki: és az Úr bezára utána az ajtót._ “Bemenének” jelenti azokat a dolgokat, amik az egyház emberével voltak; a “hím és nõstény méne be minden testbõl” jelenti, hogy az igazság és jóság minden fajtája vele volt; a “parancsolta Isten õnéki” jelenti, hogy elõkészítették a befogadásra; az “Úr bezára utána az ajtót” jelenti, hogy az ember többé nincs olyan kapcsolatban a mennyel, mint a mennyei egyház embere volt.

AC 782. Eddig, a 11. versig, a”Noénak” nevezett egyházban lévõket írták le, akiket megmentettek. Az egyház állapotát, ami következik, már leírták és ennek a fejezetnek az elején, megmagyaráztuk. Aztán leírták az egyház ezen állapotának minõségét. Minden egyes vers, sõt minden egyes szó magában foglal részleteket az állapotáról. Mivel most az egyház állapotával foglalkoznak, az, amit elõzõleg mondtak, megismétlõdik, kétszer mondják. Itt a szavak “bemenének, hím és nõstény méne be minden testbõl”, míg a vonatkozó versben azt mondják, “Kettõ-kettõ méne be Noéhoz a bárkába minden testbõl”. Ez az ismétlés az Igében azt jelenti, hogy másik állapottal foglalkoznak. Másképpen-ahogy bárki megértheti-ez csak egy teljesen felesleges ismétlés lenne.

AC 783. Az, hogy “bemenének” jelenti azokat a dolgokat, amik az egyház emberével voltak ez nyilvánvaló; valamint az is következik, hogy a “hím és nõstény méne be minden testbõl” jelenti azt, hogy az igazság és jóság minden fajtája vele volt; mert azt elõzõleg többször elmondtuk és megmutattuk, hogy a “hím” és a “nõstény” az igazságot és jóságot jelenti. “Parancsolta Isten õnéki”. Ez jelenti azt, hogy elõkészítették, hogy befogadja azokat, ahogy már említettük. Az Úrnál a “parancsol” az, hogy elõkészít és megtesz.

AC 784. Az Úr bezára utána az ajtót. Az, hogy ez azt jelenti, hogy az ember többé nincs olyan érintkezésben a mennyel, mint a mennyei egyház embere volt, kitûnik az eset következõ kijelentésébõl. A Legõsibb Egyház állapota olyan volt, hogy belsõ érintkezése volt a mennyel, így a mennyen keresztül az Úrral. Szerették az Urat. Azok, akik szerették az Urat, olyanok, mint az angyalok, azzal a különbséggel, hogy testük volt. A bensõjük zárt volt és csak az Úr számára nyíltak meg. Ez az új egyház más volt. Õk nem szerették az Urat, csak hittek benne, és a hiten keresztül emberbaráti szeretetben voltak a felebarátaik iránt. Így nem volt bensõ érintkezésük, mint a legõsibb embereknek, csak külsõ. A bensõ és külsõ érintkezés természetét túl sokáig tartana megmagyarázni. Minden ember, még a bûnös is, érintkezik a mennyel, a vele lévõ angyalokon keresztül (de egy bizonyos különbséggel, közelebb, vagy távolabb), másként az ember nem létezhetne. Ennek az érintkezésnek a foka korlátlan. Egy szellemi ember valószínû nem érintkezik úgy az Úrral, mint a mennyei ember , mert az szeretetben van Vele, nem annyira hitben. Ez az, amit “az Úr bezára utána az ajtót” jelent.

\[2\] Azon idõk óta a menny sohasem nyílt meg oly módon, mint a Legõsibb Egyház embere elõtt. Az igaz, hogy azután is sokan beszéltek a lelkekkel és angyalokkal: mint Mózes, Áron és mások, de egy teljesen más módon, amelyrõl az Úr isteni könyörületességébõl itt beszélünk. Az ok, amiért a menny zárva volt, mélyen el van rejtve, valamint az is, amiért bezárták ezen a napon, hogy az ember még azt sem tudja, hogy szellemek vannak vele, még kevésbé, hogy angyalok is. Azt feltételezi, hogy teljesen egyedül van kísérõ nélkül a világban, és hogy amikor gondolkodik, azt magától teszi. Mégis, az ember folyamatosan a lelkek kíséretében van, akik figyelik, és érzékelik mit gondol az ember, mit szándékozik és tervez, annyira teljesen és egyszerûen, mintha nyilvánvaló lenne mindenki elõtt a világon. Ezzel nincs tisztában az ember, így zárva van elõtte a menny és a legtöbb igazság. Az ok az, hogy ha nem volna annyira zárva a menny, mialatt nincs hitben, még kevésbé a hit igazságában, még kevésbé az emberszeretetben, az nagyon veszélyes lenne a számára. Ezt jelentik a következõ szavak:

_“És kiûzé az embert, és oda helyezteté az Éden kertjének keleti oldala felõl a Kerúbokat és a villogó pallos lángját, hogy õrizzék az élet fájának útját.”_ (Mózes I. könyve 3:24)

Lásd azt is, amit mondtak (301-303)

AC 785 17., 18. vers. _Mikor az özönvíz negyven napig volt a földön, annyira nevekedének a vizek, hogy felveheték a bárkát, és az felemelkedék a földrõl. A vizek pedig áradának és egyre nevekedének a földön, és a bárka jár vala a víz színén._ A “negyven nap” jelenti a “Noénak” nevezett egyház idõtartamát; az “özönvíz” a hamisságot, amely még mindig elárasztja azt; “nevekedének a vizek, hogy felveheték a bárkát, és az felemelkedék a földrõl” jelenti, hogy ilyen volt a változás; “a vizek pedig áradának és egyre nevekedének a földön, és a bárka jár vala a víz színén” jelenti, hogy a változása így emelkedett gyakoriságban és erõben.

AC 786. az, hogy “negyven nap” jelenti a “Noénak” nevezett egyház idõtartamát, már fent megmutattuk (4. vers). Itt a “negyven nap”, ott a “negyven nap és negyven éjszaka”, mert azon a helyen a kísértés idõszakát jelentette, melyben az "éjszakák” az aggodalmak.

AC 787. Az, hogy az “özönvíz” jelentik a hamisságot, ami még mindig elárasztja az egyházat, abból is következik, amit elõzõleg megmutattunk, mert az “özönvíz”, vagy “áradás” semmi más, mint a hamisság áradása. Ezelõtt (6. vers) a “vizek áradása” a kísértést jelentette, ott ezt megmutattuk; mely a hamisság elárasztása is, vagyis a gonosz szellemek izgatása az emberben. Ugyanaz az eset itt is, de kísértés nélkül, ezért mondják egyszerûen azt, hogy “özönvíz”, és nem “vizek áradása”.

AC 788. Nevekedének a vizek, hogy felveheték a bárkát, és az felemelkedék a földrõl. Ezt jelenti, hogy ilyen volt a változása, és hogy ; “a vizek pedig áradának és egyre nevekedének a földön, és a bárka jár vala a víz színén” jelenti, hogy a változása így emelkedett gyakoriságban és erõben, nem lehet nyilvánvaló, hacsak nincs megmagyarázva, hogy milyen a “Noénak” nevezett egyház állapota. “Noé” nem maga az Õsi Egyház, hanem az egyház atyja, vagy magja volt, ahogy elõzõleg mondtuk. “Noé” “Sém, Khám és Jáfettel” együtt alkotta az Õsi Egyházat, mely szorosan követte a Legõsibb Egyházat. A "Noénak" nevezett egyház minden embere a Legõsibb Egyház utóda volt. Az örökölt gonoszra való tekintettel ezért majdnem olyan állapotban léteztek, mint az utódok azon maradéka, akik megsemmisültek. Azok, akik ilyen állapotban voltak, nem tudtak újjászületni, és szellemivé válni, azokkal ellentétben, akik nem örököltek ilyen tulajdonságot. Hogy milyen volt az örökölt minõségük, már elõzõleg elmondtuk. (310 bek.)

\[2\] Például (hogy az ügy még érthetõbb legyen): azok, mint a zsidók, akik Jákob magjaiból valók, nem tudnak úgy újjászületni, mint a pogányok, mivel bennük rejlõ ellenállás van a hittel szemben, nem csak a gyermekkortól magába szívott tanok miatt, melyeket késõbb megerõsítettek, hanem az öröklött természet miatt is. Az, hogy ez bennük rejlik az öröklött természet miatt, bizonyos mértékben nyilvánvaló lehet abból, hogy más emberektõl különbözik a szellemük, különbözik a viselkedésük, és különböznek a vonásaik is, ezért másoktól megkülönböztethetõek, és ezek a tulajdonságok öröklöttek. Ugyanilyenek a belsõ tulajdonságaik, mert a viselkedések és vonások a belsõk típusai. Ezért a megtért zsidók jobban ingadoznak az igazság és hamisság között, mint mások. Ugyanez a helyzet az õsi egyház elsõ embereivel is, akiket “Noénak” hívtak, mert õk a legõsibb ember faja és utódjai voltak. Ezekrõl az ingadozásokról írnak itt és a következõkben: hogy Noé földmûves volt és szõlõskertet ültetett; hogy bort ivott, és ittas volt; hogy a sátrában fedetlenül feküdt (Mózes I. könyve 9:20, 21). Csak néhányan voltak, ami abból a ténybõl nyilvánvaló, hogy ennek az egyháznak emberét úgy képviselik a szellemvilágban, mint egy magas és karcsú embert fehér ruhában, kis kiterjedésû kamrában. Mégis õk azok, akiket megmentettek és a hit tani dolgai köztük vannak.

AC 789. Az egyház emberének ingadozásait írják itt le; elõször azt mondják, hogy a “vizek, (vagyis a hamisságok) növekedtek”; azután, hogy õk “felveheték a bárkát” és az “felemelkedék a földrõl”; azután pedig, hogy a “vizek nagy erõt vevének a földön”, végül , hogy “a bárka a víz színére emelkedik”. Azonban az ingadozás minden fokát megmagyarázni túl hosszadalmas lenne és szükségtelen. Elégséges azt tudni, hogy itt ezt írták le. Mi csak éppen megemlítjük, hogy mit jelent a kifejezés, hogy a bárka felemelkedik a földrõl, és a víz színére megy. Mint ahogy senki sem tudhatja, csak akkor, ha tudatták vele, hogyan tartják vissza az embert a gonosztól és hamisságtól, és mivel ez rejtett dolog, röviden lesz megmagyarázva. Általánosságban beszélve, minden ember, még az újjászületett is, olyan, hogy ha az Úr nem tartaná vissza a gonosztól és hamisságtól, egyenesen a pokolba vetné magát. Abban a pillanatban, amikor nem tartják vissza, egyenesen oda rohan. Ezt tapasztalatból tudom, és egy ló által is bemutatták (187, 188 bek.). A gonosztól és hamisságtól való visszatartás valójában egy felemelés, így a gonosz és hamis lent marad, és az ember lesz felül. A felemelkedésrõl az Úr isteni könyörületességébõl beszélhetünk itt. Ezt a felemelkedést jelenti “a vizek pedig áradának és egyre nevekedének a földön, és a bárka jár vala a víz színén”.

AC 790. Az, hogy itt, és a következõ versekben a “vizek” a hamisságot jelentik, nyilvánvaló az Ige fejezeteibõl, melyre hivatkoztunk ennek a fejezetnek az elején és a 6. versben, ahol az “özönvízzel”, vagy a vizek áradásával foglalkoznak. Itt azt mutatják meg, hogy a vizek áradása a pusztulást és kísértést jelenti, mely ugyanúgy magában foglalja a hamisságot is, mert a pusztulás és kísértés semmi más, mint a hamisság beáramlása, amit a gonosz szellemek szítanak. Azért jelentik a “vizek” a hamisságot, mert az Igében a “vizek” általánosságban azt jelentik, ami lelki, vagyis a megértést, az okot, és az ismeretanyagot (intellectuale, rationale, et scientificum). Mivel ezeket jelentik, ezért az ellenkezõjüket is jelentik, mert minden hamisság valami velejárója az ismeretanyagnak, és az ok és megértés dolgaiként jelenik meg, mert azok gondolatiak.

\[2\] Az, hogy a “vizek” a szellemi dolgokat jelentik, nyilvánvaló az Ige sok fejezetébõl; és hogy hamisságot szintén jelentenek, arra a következõ fejezetek szolgálnak igazolásul a már idézetteken felül. Ésaiásnál:

_Mivel megútálta e nép Siloahnak lassan folyó vizét_, _azért ímé rájok hozza az Úr a folyónak erõs és sok vizét, és foly minden partjai felett,_ (Ésaiás 8: 6,7)

A “lassan folyó víz” itt a szellemi dolgokat jelenti, a “folyónak erõs és sok vize” pedig a hamisságot. Újra:

_“Jaj a szárnysuhogás országának, a mely Szerecsenország folyóin túl van._ _A mely követeket küld a tengeren gyékénybõl csinált tutajokon, vizek színén. Menjetek el gyors hírnökök, a magas és derék néphez, a néphez, a mely rettenetes mióta van és ezután is; a hatalmas és hódító néphez, a melynek földét folyók hasítják át.”_ (Ésaiás 18:1, 2)

Jelenti a hamisságot, melyek a “szárnysuhogás országáé”.

\[3\] Újra:

_“Mikor vizen mégy át, én veled vagyok, és ha folyókon, azok el nem borítnak”_ (Ésaiás 43:2)

A “víz” és “folyók” a nehézséget és a hamisságot jelentik. Jeremiásnál:

_“Most is mi dolgod van néked Égyiptom útjával? Hogy Nilus-vizet igyál? Vagy mi dolgod van néked Assúr útjával? Hogy a folyam vizét igyad?”_ (Jeremiás 2:18)

Ahol a “vizek” az okokból eredõ hamisságot jelentik. Újra:

_“Kicsoda ez, a ki növekedik, mint a folyóvíz, és olyan, mint a megháborodott vizû folyamok?_

_Égyiptom növekedik úgy, mint a folyóvíz és mint a megháborodott vizû folyamok, mert ezt mondja: Felmegyek, ellepem a földet, elvesztem a várost és a benne lakókat”_ (Jeremiás 46:7, 8)

Ahol a “vizek” újra az okokból eredõ hamisságot jelentik.

\[4\] Ezékielnél:

_“Mert azt mondja az Úr Isten: Mikor én téged elpusztult várossá teszlek, mint a mely városokat nem laknak; mikor a mélység árját felhozom reád, hogy beborítsanak a sok vizek: Akkor levonszlak téged azokkal, kik sírgödörbe szállanak”_ (Ezékiel 26: 19, 20)

A “vizek” itt a gonoszt, és az abból eredõ hamisságot jelentik. Habakuknál:

_“Lovaiddal megtaposod a tengert, a nagy vizek hullámait.”_ (Habakuk 3:15)

Ahol a “vizek a hamisságot jelentik. Jánosnál:

_“És bocsáta a kígyó az õ szájából az asszony után vizet, mint egy folyó vizet, hogy azt a folyóvízzel elragadtassa”_ (Jelenések könyve 12:15)

Itt a “vizek” a hamisságot és hazugságot jelentik. Dávidnál:

_“Nyújtsd le kezeidet a magasból; ragadj ki és ments meg engem a nagy vizekbõl, az idegen-fiak kezébõl; A kiknek szájok hazugságot beszél, s jobb kezök a hamisság jobb keze”_ (Zsoltárok könyve 144:7, 8)

A “nagy vizek” itt kifejezetten a hamisságot; az “idegen-fiak” szintén a hamisságot jelentik.

AC 791. Ez idáig “Noéval” foglalkoztak, vagy a “Noénak” nevezett újjászületett emberrel, aki a “bárkában” volt és “felemelkedett a vizek színére”. A téma most a Legõsibb Egyház azon leszármazottai lesznek, akik a víz alatt voltak, vagy belemerültek a vízbe.

AC 792. 19, 20 vers. _Azután a vizek felette igen nagy erõt vevének a földön, és a legmagasabb hegyek is mind elboríttatának, melyek az egész ég alatt valának.  Tizenöt singgel nevekedének a vizek feljebb, minekutánna a hegyek elboríttattak vala._ “Azután a vizek felette igen nagy erõt vevének a földön” jelenti, hogy a hamisság beáramlása ennyire megerõsödött. “és a legmagasabb hegyek is mind elboríttatának, melyek az egész ég alatt valának” jelenti, hogy az emberszeretet minden jósága megsemmisült. “Tizenöt singgel nevekedének a vizek feljebb, minekutánna a hegyek elboríttattak vala” jelenti, hogy az emberszeretetbõl semmi sem maradt. “Tizenöt” jelenti, hogy olyan kevés, hogy alig maradt valami.

AC 793. A téma, amivel foglalkoznak, ennek a fejezetnek a végéig, az özönvíz elõttiek, akik eltûntek, ez pedig a leírás részleteibõl nyilvánvaló. Azok, akik ismerik a belsõ értelmet, azonnal tudják, valójában egyetlen szóból, hogy mi a téma, amivel foglalkoznak. Különösen tudhatják ezt néhány szó összefüggésébõl. Amikor egy más téma vetõdik fel, a szavak is azonnal mások lesznek, vagy ugyanazok a szavak más összefüggésben állnak. Ennek oka az, hogy vannak a szellemi dolgokra jellemzõ szavak, és vannak a mennyei dolgokra jellemzõ szavak; vagy ami ugyanaz, vannak a megértés ügyeire vonatkozó szavak, és vannak mások az akarat ügyeire vonatkozóan. Például: a “pusztulás” szót a szellemi dolgokra használják, az “ürességet” a mennyei dolgokra. A “várost” a szellemi dolgokra, a “hegyet” pedig a mennyei dolgokra használják, és így tovább. Ugyanez vonatkozik az összefüggõ kifejezésekre is. És (ami nem lehet meglepõ) a zsidó nyelvben a szavak nagyon gyakran hangzásuk alapján különböznek. Azoknál a szavaknál, melyek a szellemi osztályba tartoznak, általában az elsõ három magánhangzó domináns, míg a mennyei osztályba tartozóknál az utolsó két magánhangzó. Ezekben a versekben más témával foglalkoznak, és ez abból is kitûnik, hogy a már elmondottakat megismétlik (itt újra elmondják azt, mint a vonatkozó versben, hogy “vizek felette igen nagy erõt vevének a földön”) és ez a következõkbõl is nyilvánvaló.

AC 794. Azután a vizek felette igen nagy erõt vevének a földön. Ez jelenti, hogy a hamisság beáramlása ennyire megerõsödött, és nyilvánvaló abból, amit elõzõleg elmondtunk és megmutattunk a “vizekrõl”, vagyis, hogy az özönvíz, vagy áradás jelenti a hamisságot. Itt, mivel a hamisság, vagy annak beáramlása, ami hamis, még nagyobb lett, azt mondják “A vizek felette igen nagy erõt vevének”, mely az eredeti nyelvben a felsõfok. A hamisságok tanai és meggyõzõdései annak, ami hamis, és hogy ezek növekedtek az özönvíz elõttiek között, nyilvánvaló mindabból, amit rájuk vonatkozóan már elmondtunk. A meggyõzõdések mérhetetlenül emelkednek, amikor az emberek összekeverik az igazságot az érzéki vágyakkal, vagy az ön- és világszeretetet elõtérbe helyezik. Mert akkor ezer módon megrontják és megegyezésbe kényszerítik õket. Mert aki magába szívott, vagy kialakított magának hamis tanokat, nem de igazolja ezt azzal, hogy tanulta, mégpedig az Igébõl? Van olyan eretnekség, amely nem fedi le az Igével ezeket a dolgokat, hogy igazolja azokat? Még ha kényszerítve több módon magyarázza, és eltorzítja is a szövetségen kívüli dolgokat olyannyira, hogy (látszólag) már nem mondanak ellent a törvénynek.

\[2\] Például az, aki elfogadja azt a tant, hogy egyedül a hit ment meg, az emberszeretet jósága nélkül, nem szõhet-e egy teljes tani rendszert az Igébõl? Ezt pedig anélkül teszi, hogy egy kicsit is érdekelné, figyelembe venné, vagy látná azt, amit az Úr mond, hogy a “fákat gyümölcseirõl ismerik meg” és “minden fa, a mely jó gyümölcsöt nem terem, kivágattatik és tûzre vettetik” (Máté 3:10; 7:16-20; 12:33). Mi kellemesebb akkor annál, mint a test szerint élni, és mégis megmenekülni, ha csak tudja valaki, hogy mi az igazság, de nem tesz semmi jót? Minden érzéki vágy, amit az ember kedvel, formálja az akarati életét, és minden hamis tan vagy meggyõzõdés a megértésének életét alakítja. Ezek az életek egyek lesznek, amikor az igazságot, vagy a hit tanait az érzéki vágyakba merítik. Minden ember úgy alakítja magát, mintha egy lélek volna, és halála után ilyenné válik az élete. Ezért semmi sem olyan fontos egy ember számára, mint tudni azt, mi az igazság. Amikor tudja mi az igaz, és olyan jól tudja, hogy nem lehet megrontani, akkor nem tud úgy belemerülni az érzéki vágyakba, és azoknak nincs olyan halálos hatása. Mit szeretne leginkább egy ember, mint az örök életet? Ha a testi életében megsemmisíti a lelkét, nem semmisíti meg azt az örök életre is?

AC 795. És a legmagasabb hegyek is mind elboríttatának, melyek az egész ég alatt valának. Ez jelenti azt, hogy az emberszeretet minden jósága megsemmisült, és nyilvánvaló abból, amit a hegyek jelentenek a legõsibb emberek között. Nekik a hegyek az Urat jelentették, mert az áldozatukat a hegyeken tartották, mivel ezek voltak a Földön lévõ legmagasabb helyek. Így a “hegyek” mennyei dolgokat jelentettek (melyeket a “legmagasabbnak” is neveztek), következésképpen a szeretetet és emberszeretetet is, valamint a szeretet és emberszeretet jóságát, melyek mennyeiek. Ellentétes értelemben szintén “hegyeknek” hívták azokat, akik csalóka dicsõségben voltak, ezért a “hegy” az önszeretetet is jelenti. Az Igében a Legõsibb Egyházat szintén a “hegyek” jelenti, melyet a föld fölé emeltek és közelebb volt a mennyhez, a dolgok kezdetéhez.

\[2\] Az, hogy a “hegyek” jelentik az urat és a Tõle származó minden mennyei dolgot, vagy a szeretet és emberszeretet jóságát, nyilvánvaló az Ige következõ fejezeteibõl, melyekbõl világos, hogy mit jelentenek a jelen esetben, mert minden dolognak az Igében, mind általánosságban, mind adott esetben, azon téma szerinti jelentése van, melyre alkalmazzák. Dávidnál:

_“Teremjenek a hegyek békességet a népnek, és a halmok igazságot”_ (Zsoltárok könyve 72:3)

A “hegyek” itt az Úr iránti szeretetet jelentik; a “halmok” a felebarát iránti szeretetet, mint a Legõsibb Egyházban, melyet ezen tulajdonsága miatt az Igében is a “hegyek” és a “halmok” jelentik. Ezékielnél:

_“Mert az én szent hegyemen, Izráelnek magas hegyén, ezt mondja az Úr Isten, ott fog szolgálni nékem Izráel egész háza együtt azon a földön”_ (Ezékiel 20:40)

A “szent hegy” az Úr iránti szeretetet jelenti; “Izráel magas hegye” a felebarát iránti szeretetet.

Ésaiásnál:

_“Lészen az utolsó idõkben, hogy erõsen fog állani az Úr házának hegye, hegyeknek felette, és magasabb lészen a halmoknál”_ (Ésaiás 2:2)

Ahol a “hegyek” jelentik az Urat, és így mindent, ami mennyei. Újra:

_És szerez a seregek Ura minden népeknek e hegyen lakodalmat kövér eledelekbõl; S elveszi e hegyen a fátyolt_ (Ésaiás 25:6, 7)

Ahol a “hegyek” jelentik az Urat, és így mindent, ami mennyei.

\[3\] Újra:

_“És lesznek minden magas hegyen és emelkedettebb halmon patakok, folyamok”_ (Ésaiás 30:25)

Ahol a “hegyek” jelentik a szeretet jóságát; a “halom” az emberszeretet jóságát, melybõl a hit igazságai erednek, melyek a “patakok, folyamok”. Újra:

_“És fölzendül éneketek, mint a szent ünnepnek éjszakáján, és örvendez szívetek, mint azé, a ki sípolva megy az Úr hegyére, Izráel kõszálához”_ (Ésaiás 30:29)

Az “Úr hegye” itt az Urat jelenti a szeretet jóságával; “Izráel kõszála” az Urat az emberszeretet jóságával. Újra:

_“Így száll alá a seregek Ura, hogy hadakozzék a Sion hegyén és halmán”_ (Ésaiás 31:4)

“Sion hegye” itt és nagyon sok más helyen, az Urat jelenti, és így mindazt, ami mennyei és ami szeretet; a “halom” jelenti mindazt, ami alacsonyabb fokú mennyei, mely az emberszeretet.

\[4\] Újra:

_“Magas hegyre menj fel, örömmondó Sion! emeld föl szódat magasan, örömmondó Jeruzsálem!”_ (Ésaiás 40:9)

A “magas hegyre menj fel, örömmondó” a szeretetbõl és emberszeretetbõl való Úr iránti imádat, mely legbelülrõl jön, ezért hívják a “legmagasabbnak” is, mert ami legbelül van, az a legmagasabb. Újra:

_“Ujjongjanak a kõsziklák lakói, a hegyeknek tetejérõl kiáltsanak.”_ (Ésaiás 42.11)

A “kõsziklák lakói” jelenti azokat, akik emberszeretetben vannak; a “hegyek tetejérõl kiáltanak” a szeretetbõl való Úr iránti imádat. Újra:

_“Mily szépek a hegyeken az örömmondónak lábai, a ki békességet hirdet, jót mond, szabadulást hirdet”_ (Ésaiás 52:7)

A “hegyeken az örömmondó” hasonló, mint prédikálni az Úrnak a szeretet és emberszeretet tanáról, és ezek révén imádni Õt. Újra:

_“A hegyek és halmok ujjongva énekelnek ti elõttetek, és a mezõ minden fái tapsolnak”_ (Ésaiás 55:12)

Jelenti az Úr imádatát szeretetbõl és emberszeretetbõl, melyek a “hegyek és halmok”; és az ebbõl eredõ hitbõl, mely a “mezõ fái”.

\[5\] Újra:

_“És teszem minden hegyemet úttá, és ösvényeim magasak lesznek.”_ (Ésaiás 49:11)

Ahol a “hegyek” jelentik a szeretetet és emberszeretetet; az “út” és “ösvény” az ebbõl eredõ hit igazságait, melyekrõl azt mondják “magasak lesznek”, amikor legbelül lévõ szeretetbõl és emberszeretetbõl erednek. Újra:

_“A ki bennem bízik, örökségül bírja a földet, és örökli szent hegyemet.”_ (Ésaiás 57:13)

Jelenti az Úr királyságát, melyben semmi más nincs, csak szeretet és emberszeretet. Újra:

_“És nevelek Jákóbból magot, és Júdából, a ki hegyeimnek örököse legyen, és bírják azt választottaim”_ (Ésaiás 65:9)

A “hegyek” itt az Úr királyságát és a mennyei jóságot jelentik; “Júda” a mennyei egyházat. Újra:

_“Mert így szól a magasságos és felséges, a ki örökké lakozik, és a kinek neve szent: Magasságban és szentségben lakom”_ (Ésaiás 57:15)

A “magasságos” itt azt jelenti, ami szent; és mivel ez a föld feletti magasság miatt van, a hegyek jelentik az Urat és az Õ szent mennyei dolgait. És ezért volt az, hogy az Úr a törvényeit a Sínai hegyrõl hirdette ki. Az Úr a szeretetet és emberszeretetet is jelenti, a “hegyek” által, ahol – a kor beteljesülésérõl beszélve – azt mondja:

_“Akkor a kik Júdeában lesznek, fussanak a hegyekre”_ (Máté 24:16, Lukács 21:21, Márk 13:14)

Ahol “Júdea” jelenti a megsemmisült egyházat.

AC 796. Mivel a Legõsibb Egyház a szent áldozásokat a hegyeken tartották, az Õsi Egyház is ugyanígy tett. És így azon idõszak minden jellegzetes egyházának, és nemzetének az volt a szokása, hogy a hegyeken mutatott be áldozatokat és magas helyeken építkezett, ami nyilvánvaló abból, ami Ábrahámhoz (Mózes I. könyve 12:1; 22:2); a templom építése elõtti zsidókhoz (Mózes V. könyve 27:4-7; Józsué 8:30; Sámuel 9:12-14; Sámuel I. 9:12-14, 19; 10:5; Királyok Könyve I. 3:2-4) a nemzetekhez (Mózes V. könyve12:2; Királyok könyve II. 17:9-11); és a a bálványimádó zsidókhoz (Ésaiás 57:7, Királyok könyve I. 11:7; 14:23; 22:43; Királyok könyve II. 12:3; 14:4; 15:3, 4, 34, 35; 16:4; 17:9-11; 21:5; 23:5, 8,9,13,15) kapcsolódik.

AC 797. Mindebbõl most nyilvánvaló mit jelent a “vizek, melyek elborították a hegyeket”, nevezetesen a hamisság beáramlását, mely kioltotta az emberszeretet összes jóságát.

AC 798. _Tizenöt singgel nevekedének a vizek feljebb, minekutánna a hegyek elboríttattak vala._ Ez jelenti, hogy semmilyen emberszeretet nem maradt; a “tizenöt” pedig olyan keveset, hogy alig valamit, ami nyilvánvaló az “ötös” szám jelentésébõl (Mózes I. könyve 6:15), ahol azt mutatják, hogy az Ige szerint, vagy belsõ értelemben az “öt” néhányat jelent. Mivel a “tizenöt” áll egy ötösbõl, ami néhányat jelent, és egy tízesbõl, ami maradványokat jelent (Mózes I. könyve 6:3), ezért a “tizenöt” olyan maradványokat jelent, melybõl ezeknek az embereknek alig volt. Mert olyan nagy volt a hamisság beáramlása, hogy minden jóságot kioltott. Ahogy már mondtuk, a hamisság elvei, sõt több, a hamisság meggyõzõdése, olyanná tette az özönvíz elõttieket, hogy teljesen bezárták, és elrejtették az emberben lévõ maradványokat, annyira, hogy elõ sem tudták hozni. Amennyiben elõhozták volna, ezek a maradványok is hamissá váltak volna. Mert a meggyõzõdések élete olyan volt, hogy nem csak visszautasított minden igazságot és elnyelt minden hamisságot, hanem megrontott minden igazságot, ami közelébe jött.

AC 799. 21., 22. vers. _És oda vesze minden földön járó test, madár, barom, vad, és a földön nyüzsgõ minden csúszó-mászó állat; és minden ember. Mindaz, a minek orrában élõ lélek lehellete vala, a szárazon valók közûl mind meghala._ “Oda vesze minden földön járó test” azt jelenti, hogy a Legõsibb Egyház utolsó leszármazottai kihaltak; “madár, barom, vad, és a földön nyüzsgõ minden csúszó-mászó állat” jelenti a meggyõzõdésüket, melyen belül a “madár” jelenti a hamis hatásokat, a “barom” az érzéki vágyakat, a “vad” az örömöt, és a “csúszó-mászó állat” a testi és földi dolgokat. Ezeket egészében “minden embernek” hívják. A “minek orrában élõ lélek lehellete vala” jelenti a Legõsibb Egyház embereit, kiknek az orra “élõ lélek lehellete”, vagyis akikben megvolt a szeretet és az abból eredõ hit élete; “a szárazon valók közûl” jelenti azokat az embereket, akikben már nem volt ilyen élet; “meghaltak” jelenti azt, hogy megszûntek.

AC 800. “Oda vesze minden földön járó test” azt jelenti, hogy a Legõsibb Egyház utolsó leszármazottai kihaltak, nyilvánvaló a következõkbõl, ahol leírják õket a meggyõzõdésüknek és érzéki vágyaiknak megfelelõen. Itt írják le elõször úgy õket, hogy “földön járó test”, mert teljesen érzékivé és testivé váltak. Az érzéki és testi dolgokat, ahogy már mondták, a legõsibb emberek a csúszó-mászó dolgokhoz hasonlították; ezért amikor a “földön járó testrõl” beszélnek, azt jelenti, hogy az ilyen ember teljesen érzékivé és testivé vált. Az, hogy a “test” jelenti a teljes emberiséget általában, és különösen a testi embert, elõzõleg elmondtuk és megmutattuk.

AC 801. Az özönvíz elõttieknek itt megadott leírásából nyilvánvaló, milyen volt az írás stílusa a legõsibb emberek között, és ezáltal azt, hogy milyen volt a profetikus stílus. Itt, és végig ebben a fejezetben írják le õket; ezekben a versekben a meggyõzõdésük szemszögébõl, a 23. versben pedig az érzéki vágyaik szemszögébõl. Vagyis elõször a megértés dolgainak állapota szerint, azután pedig az akarat dolgai szerint jellemzik õket. És bár velük valójában nem voltak a megértés, vagy az akarat dolgai, mégis a velük ellentétes dolgokat is így hívandók; azaz olyan dolgok, mint a hamisság meggyõzõdései, melyek semmi esetre sem a megértés dolgai, hanem a gondolatoké és az értelemé; valamint az érzéki vágyak dolgai, melyek semmi esetre sem az akaratéi. Az özönvíz elõttieket elõször a hamis meggyõzõdéseik szerint írják le, azután az érzéki vágyaik szerint, ami az oka annak, hogy a 21. versben szereplõ dolgokat megismétlik a 23. versben, de más sorrendben. Ilyen a profetikus stílus.

\[2\] Az ok az, hogy ezekben az emberekben két élet volt: egyik a megértés dolgaié, a másik az akarat dolgaié; és ezek az életek a legtávolabb állnak egymástól. Az ember mindkettõbõl áll, és bár napjainkban ezek elkülönültek az emberben, mindazonáltal egymásba folynak, és nagy részük egyesül. Az, hogy egyesülnek, és hogyan egyesülnek, sok példával megalapozható és világossá tehetõ. Mivel az ember e két részbõl áll (a megértés és akarat, mely egymásba folyik), amikor az Igében leírják, az egyik illetve a másik résztõl való távolságával jellemzik. Az ismétlések oka ez, és nélkülük a leírás hibás lenne. Ugyanez a helyzet minden más dologgal, mint itt az akarattal és megértéssel, mert a dolgok körülményei pontosan olyanok, mint azok tárgyai; látszik, hogy a tárgyukhoz tartoznak, mert azokból jöttek létre. Egy dolog a tárgyától, vagyis a lényegétõl elválasztva, nem is dolog. Ez az oka annak, hogy az Igében a dolgokat hasonló módon írják le, mindegyik alkotó része vonatkozásában, ugyanis ily módon teljes minden egyes dolog leírása.

AC 802. A meggyõzõdéssel foglalkoznak itt, az érzéki vágyakkal pedig a 23. versben, tudható abból a ténybõl, hogy ebben a versben elõször a “madarat”, aztán pedig a “barmot” említik. A “madár” jelenti azt, ami a megértés, vagy józan ész, és a “barom” azt, ami az akarat. Amikor azonban a dolgok az érzéki vágyakhoz tartoznak, ahogy a 23. versben leírták, a “barmot” említik elõször, és azután a “madarat”; azért, mert azok kölcsönösen egymásba folynak, így teljes a leírásuk.

AC 803. Madár, barom, vad, és a földön nyüzsgõ minden csúszó-mászó állat. Ezek jelentik azok meggyõzõdését, akikben a “madár” jelenti a hamis hatásokat, a “barom” az érzéki vágyakat, a “vad” az örömöt, és a “csúszó-mászó állat” a testi és földi dolgokat, és ez nyilvánvaló abból, amit már megmutattunk a “madarak” és “barmok” jelentésével kapcsolatban (a “madárra” vonatkozóan a 40. fejezetben, és ennek a fejezetnek a 14. és 15 versében . A “baromra” vonatkozóan pedig ugyanazon a helyen, valamint a 45, 46, 142, 143, 246 fejezet). Mivel a “madár” jelenti a megértés, a józan ész, és az ismeretanyag dolgait, ezért ezek ellenkezõjét is jelentik, vagyis az elferdített értelmet, hamisságokat és a hamisság hatásait. Az özönvíz elõttiek meggyõzõdését teljességében leírták, vagyis azt, hogy bennük a hamisság, érzéki vágyak, örömök, testi és földi dolgok hatásai voltak. Az ember nincs tudatában annak, hogy ezek mind a meggyõzõdéseken belül vannak, azt hiszi, hogy a hamis tan és meggyõzõdés semmi más, csak egy egyszerû, vagy általános dolog, de nagyon téved, mert a helyzet teljesen más. Az ember minden egyes hatása a megértésének, ugyanakkor az akaratának dolgaiból meríti a létezését és a természetét. Így a teljes ember, mind a megértésének összes dolga, mind az akaratának összes dolga, benne van minden hatásában, sõt a hatásának legegyénibb, vagy legkisebb dolgaiban is.

\[2\] Számos tapasztalat tette ezt nyilvánvalóvá számomra. Példának okáért (hogy csak egyet említek), egy szellem minõségét meg lehet tudni a másik életben gondolatainak egyetlen ötletébõl. Valójában az angyalok az Úrtól kapott hatalmukkal azonnal, amikor bárkire ránéznek, tudják milyen az illetõ jelleme, van-e valami hibája. Ezért nyilvánvaló, hogy egy ember minden egyes elképzelése és minden egyes hatása, és a hatásának még a legkisebb része is, egy képet, egy képmást ad róla. Jelen van benne valami, közvetlenül és közvetetten, minden megértésébõl és minden akaratából. Ily módon írták le az özönvíz elõttiek borzalmas meggyõzõdéseit: bennük voltak a hamis és gonosz hatások, az érzéki vágyak, az örömök, és végül a testi és földi dolgok. Mindezek a meggyõzõdésekben voltak; és nemcsak általában a meggyõzõdésben, hanem a meggyõzõdések legegyénibb, és legkisebb dolgaiban, melyben a testi és földi dolgok uralkodnak. Amennyiben az ember tudná, hogy mennyire hamis tanban és meggyõzõdésben él, reszketne. Ez a pokol képének egy fajtája. Ha ártatlanságból, vagy tudatlanságból voltak benne a hamisságok, azokat könnyen le lehetett rázni.

AC 804. A “minden embert” hozzátették, ami azt jelenti, hogy ezek a dolgok ebben az emberben benne voltak. Ez általános befejezõ záradék, mely minden magában foglal, ami elõzõleg történt. Ilyen záradékot gyakran hozzátettek.

AC 805. Minek orrában élõ lélek lehellete vala. Ez jelenti azokat az embereket, akik a Legõsibb Egyház voltak, és akiknek az orrában volt az élõ lélek lehellete, vagyis a szeretet és az eredõ hit élete. Ez pedig nyilvánvaló abból, amit elõzõleg elmondtunk (96, 97 fejezet). A legõsibb emberek között az életet a “lehelet az orrban”, vagy “lélek” jelentette, amely a test élete a szellemi dolgokra vonatkozóan, mint ahogyan a szív mozgása a test élete a mennyei dolgokra vonatkozóan.

\[2\] Itt azt mondják “minek orrában élõ lélek lehellete vala”, mert az özönvíz elõttiekkel foglalkoznak, akikben az õseiktõl való öröklõdés alapján a mennyei magja volt, de kialudt, vagy megfulladt. Van egy mélyebb értelem is, mely ezekben a szavakban rejlik, melyekrõl már beszéltünk. (97. fejezet), vagyis hogy a Legõsibb Egyház emberének belsõ légzése volt. Ez a légzés egyezõ, és hasonló volt az angyalokéhoz, melyrõl az Úr isteni könyörületességébõl itt beszélünk. Ez a légzés a belsõ ember állapotával kapcsolatban változott. De az idõk folyamán ez megváltozott az utódokban, eddig az utolsó nemzedékig, akikben minden angyali megsemmisült. Ezután már nem tudtak az angyali mennyekkel együtt lélegezni. Ez volt a kialvás igazi oka, ezért most azt mondják, hogy õk “kialudtak” és akiknek orrában élõ lélek lehelete volt, “meghaltak.”

\[3\] Ezután a belsõ légzés megszûnt, és ezzel együtt a mennyekkel való érintkezés is, ezért a mennyei elfogadás is, külsõ légzés lépett a helyébe. Mivel a mennyekkel való érintkezés megszûnt, az Õsi (vagy új) Egyház emberei nem lehettek mennyei emberek, mint a Legõsibb Egyházé, csak szellemiek. Ezekrõl az Úr isteni könyörületességébõl az alábbiakban fogunk beszélni.

AC 806. A szárazon valók közûl. Ez jelenti azokat az embereket, akikben már nem volt ilyen élet, és az õ “haláluk” jelenti azt, hogy megszûntek. Ez abból következik, amit már megmutattunk. Mivel a szeretet és hit minden élete megsemmisült, itt azt mondják, hogy “száraz (föld)”. A “száraz (föld)” az, ahol nincs víz, vagyis ahol nincs semmi szellemi, még kevésbé mennyei. A hamisság beáramlása megsemmisít, és elfojt minden szellemit, és mennyeit. Ezt mindenki tudhatja tapasztalatból, ha egy kis figyelmet szentel neki. Akik egyszer elfogadtak egy véleményt, legyen az bár a leghamisabb, annyira erõsen ragaszkodnak hozzá, hogy nem is hajlandóak még meghallgatni sem az ellenkezõjét. Sohasem szenvednek azzal, hogy tájékozódjanak az igazságról, még ha az a szemük elõtt is van. Még inkább ez a helyzet, mikor imádják a hamis véleményt egy olyan elképzelés miatt, mely szerint az szent. Ilyenek azok, akik gorombán visszautasítanak minden igazságot, amit elfogadnak, azt kiforgatják, és elképzeléseikbe merítik. Így õk azok, akiket itt a “száraz”(földet) jelent, ahol nincs víz, nincs fû. Ezékielnél:

_“És a folyóvizeket kiszárasztom, és eladom a földet gonoszok kezébe, és elpusztítom a földet s teljességét”_ (Ezékiel 30:12)

A “folyóvizeket kiszárasztom” jelenti, hogy nincs többé semmi szellemi. Jeremiásnál:

_“Pusztasággá lett a ti földetek”_ (Jeremiás 44:22)

A “pusztaság” itt a földet jelenti, ami kiszáradt és parlagon áll, így nincs többé semmi igaz és jó.

AC 807. 23. vers. _És eltörle az Isten minden állatot, a mely a föld színén vala, az embertõl a baromig, a csúszó-mászó állatig, és az égi madárig; mindenek eltöröltetének a földrõl; és csak Noé marada meg, és azok a kik vele valának a bárkában._ “És eltörle az Isten minden állatot” jelenti az érzéki vágyakat, melyek az önszeretetéi. “A mely a föld színén vala” jelenti a Legõsibb Egyház utódját. “Az embertõl a baromig, a csúszó-mászó állatig, és az égi madárig” jelenti az õ gonosz természetüket. Az “ember” a természet maga, a “barom” az érzéki vágyak, a “csúszó-mászó állat” az örömök, az “égi madár” a hamisság. “Mindenek eltöröltetének a földrõl” a konklúzió, hogy a Legõsibb Egyház megszûnt. “Csak Noé marada meg, és azok a kik vele valának a bárkában” azt jelenti, hogy õket, akik megalkották az új egyházat, megmentették. “Azok a kik vele valának a bárkában” jelent minden olyan dolgot, ami az új egyházé volt.

AC 808. És eltörle az Isten minden állatot. Ez jelenti az érzéki vágyakat, melyek az önszereteté. Ez nyilvánvaló a következõkbõl, ahol a képviselõk által leírattak. Az “állatokról” mint az akarat dolgairól beszélnek, mert az akaratból származik az ember minden dolga, vagyis abból jön létre és létezik. Az akarat az ember egyetlen lényege, vagy maga az ember. Az özönvíz elõttiek érzéki vágyai az önszereteten alapultak. Két legáltalánosabb formája volt az érzéki vágyaknak: az egyik az önszeretethez tartozott, a másik a világ szeretetéhez. Egy ember semmit sem kíván jobban, mint azt, amit szeret, ezért az érzéki vágyak a szeretetéhez tartoznak. Ezeknél az embereknél az önszeretet uralkodott, következésképpen az érzéki vágyaik. Annyira szerették önmagukat, hogy azt hitték, hogy istenek, nem fogadván el maguk felett más Istent, és errõl meggyõzték magukat.

AC 809. A mely a föld színén vala. Az, hogy ez jelenti a Legõsibb Egyház utódját, nyilvánvaló a “föld” jelentésébõl (mint elõzõleg), lévén az egyház, és azt, ami az egyházé. Itt azt mondják, hogy “a mely a föld színén vala” “eltöröltetett”, ezen azt értik, hogy azok, akik a Legõsibb Egyház tagjai, vagy ilyen tulajdonságúak voltak, megsemmisültek. Itt azt mondják “föld”, bár a 21. versben az mondják “föld”<sup>[\[1\]](#footnote-2)</sup>, azért, mert az egyház sohasem beszélt a megértés dolgairól, hanem csak az akaratéról. A vallásos ismeret és a kísérõ észbeli meggyõzõdések (scientificum et rationale fidei) semmi esetre sem alkotják az egyházat, vagy az egyház emberét, hanem az emberszeretet, ami az akaraté. Minden, ami alapvetõ, az akaratból jön. Következésképpen sohasem az van, amit a tan tesz az egyházzal, hacsak nem veszi figyelembe általánosságban és részleteiben az emberszeretetet, mert akkor az emberszeretet lesz a vég. Végül nyilvánvaló milyen fajta a tan, egyházi, vagy nem. Az Úr egyháza, mint az Úr királysága a mennyekben, semmi másból nem áll, mint szeretetbõl és emberszeretetbõl.

AC 810. Az embertõl a baromig, a csúszó-mászó állatig, és az égi madárig. Ezek a szavak jelentik az õ gonosz természetüket, az “ember” a természet maga, a “barom” az érzéki vágyak, a “csúszó-mászó állat” az öröm, az “égi madár” az abból eredõ hamisság. Mindez nyilvánvaló mindazon dolgok jelentésébõl, amit a fentiekben elmondtunk, ezért nem szükséges hosszasan kitérni rájuk.

AC 811. Mindenek eltöröltetének a földrõl. Ez következtetés, hogy a Legõsibb Egyház megszûnt.

Az, hogy “csak Noé marada meg, és azok a kik vele valának a bárkában” azt jelenti, hogy õket, akik megalkották az új egyházat, megmentették, és “azok a kik vele valának a bárkában” jelent minden olyan dolgot, ami az új egyházé volt, további magyarázatot nem kíván, magától értetõdõ.

AC 812. _És erõt vevének a vizek a földön, száz ötven napig._ Ez jelenti a Legõsibb Egyház utolsó határát; a “százötven” a végsõ határ, és a kezdet.

AC 813. Az, hogy ez jelenti a Legõsibb Egyház utolsó határát, és a “százötven” a végsõ, és az elsõ határt, valójában nincs olyan jól megerõsítve az Igében, ahogy az egyszerû számok, melyek gyakran elõfordulnak. Még így is nyilvánvaló a “tizenötös” szám említésébõl, erre vonatkozólag fent, a 20. versben beszéltünk, hogy azt jelenti olyan kevés, alig valami. Még inkább így van a “százötvenes” számmal, mely a tizenöt tízzel való szorzása, mely utóbbi a maradványokat jelenti. A néhány megsokszorozásakor (mint a fél, a negyed, vagy a tized) még kevesebb jön ki, így a végén szinte semmi sem marad, következésképp ez a vég, vagy végsõ határ. Ugyanez a szám fordul elõ a következõ fejezetben (Mózes I. könyve 8:3), ahol azt mondják: “száz ötven nap mulva megfogyatkozának a vizek”, melynek ugyanaz a jelentése.

\[2\] Az Igében említett számokat teljesen másként kell érteni, mint a betû szerinti értelmük. Csupán azért mutatják, hogy a történelmi eseményeket összekapcsolják a betûk értelmével. Ezért, ahol a “hetes” elõfordul, azt jelenti, ami szent, teljesen függetlenül az idõtõl és mértéktõl, amellyel a szám összekapcsolódik. Az angyalok, akik az Ige belsõ értelmét fogadják be, semmit sem tudnak az idõrõl és mértékrõl, még kevésbé arról, amit a szám jelöl. Mégis teljesen értik az Igét, amikor az ember olvassa. Ezért amikor egy szám bárhol elõfordul, semmi elképzelésük sincs a számról, csak arról a dologról, amit a szám jelent. Itt ezen a számon õk a Legõsibb Egyház utolsó határát értik. A következõ fejezetben (Mózes I. könyve 8:3) ez jelenti az Õsi, vagy új egyház elsõ határát.

FOLYTATÁS A POKLOKRA VONATKOZÓAN. ITT AZOK POKLÁRA VONATKOZÓAN, AKIK GYÛLÖLETBEN, BOSSZÚBAN ÉS KEGYETLENSÉGBEN ÉLTÉK LE ÉLETÜKET

AC 814. Az ilyen lelkeket, akik halálos gyûlöletet táplálnak, ezért bosszút lehelnek ki és semmi mást, mint halált a másik felé, és a végrehajtásig nem tudnak pihenni, a legmélyebb hullaszerû pokolban tartják õket, ahol bûzös szag van, mint a dögé. Érdekes ezt mondani, de ezek a lelkek elégedettek ezzel a bûzzel, mintha õk jobban szeretnék ezt, mint a legfinomabb illatot. Ilyen a borzasztó természetük, és a következetes képzeletük. Az ilyen bûzt valójában a pokolból lélegzik be. Amikor a poklot kinyitják, (mely ritkán fordul elõ, és akkor is csak rövid idõre) olyan nagy bûz ömlik belõle, hogy a szellemek nem tudnak megmaradni a közelben. Bizonyos nemzetségek, vagy inkább fúriák, akiket kiküldtek annak érdekében, hogy megismerhessem a minõségüket, megfertõzték a területet olyan mérgezett és kárhozatos lehelettel, hogy a körülöttem lévõ szellemek képtelenek voltak maradni. Ugyanakkor a gyomromra ez olyan hatással volt, hogy hánytam. Egy kisgyermek alakjában, csúnya arccal jelentek meg, egy álcázott tõrrel, akit hozzám küldtek egy serleggel a kezében. Így adták tudtomra, hogy a fejükben az jár, hogy megölnek engem, vagy tõrrel, vagy méreggel, ártatlanságot mímelve. Õk maguk meztelen testûek, nagyon feketék voltak. Azonnal visszaküldték õket a hullaszerû pokolba, és megadatott nekem, hogy lássam, miként süllyednek le. Balra mentek, a bal templom síkjában, nagy távolságra, ereszkedés nélkül, és azután merültek le. Elõször valamibe, ami tûznek tûnt, aztán izzó kemence füstjébe, aztán a kemence alá, az eleje felé, ahol nagyon sok borzasztó sötét barlang volt, melyek lefelé irányultak. Útjukon folyamatosan forogtak és gonoszkodtak, fõleg az ártatlant bántották, ok nélkül. Amikor a tûzön keresztül lesüllyedtek, nagyon siránkoztak. Így nagyon jól meg lehetett különböztetni honnan vannak és kik õk. Amikor kiküldik õket, egy fajta rézhegyekkel ellátott gyûrût viselnek, amit kezükkel nyomkodnak, és körbe forgatnak. Ez mutatja, milyen a természetük, és hogy összekapcsoltak.

AC 815. Annyira szeretik a gyûlöletet és a következetes bosszút, hogy nem elégednek meg azzal, hogy csak a testet öljék meg, de a lelket is meg kívánják semmisíteni, melyet az Úr megváltott. Nagyon sötét nyíláson keresztül küldik le õket a föld legalsó részébe, egy mélységbe, mely arányos a gyûlöletük és bosszúvágyuk mértékével. Fájdalmas rettegéssel és borzalommal büntetik, és ugyanakkor erõs bosszúvágyban tartják õket. Ahogy ez emelkedik, egyre mélyebbre küldik õket. Ezek után a Gyehenna alá küldik õket, ahol nagy és borzalmas, vastag hasú kígyók jelennek meg (olyan élethûen, mintha igaziak volnának), melyek harapásukkal gyötrik õket, amit azok erõsen átélnek. Az ilyen dolgokat élesen érzik a szellemek, válaszul az életükre, éppúgy, ahogy a test dolgai teszik azok életével, akik a testben élnek. Sokáig borzasztó képzeletben élnek addig, amíg már nem tudják, hogy valaha is emberek voltak. Az életüket, mely ilyen gyûlöletbõl és bosszúból eredt, másképp nem lehet törölni.

AC 816. Mivel a gyûlöletnek és bosszúnak számtalan fajtája van, alfaja még több, valamint egy fajnak nem ugyanaz a pokla, mint a másiknak, és mivel ezért lehetetlen megszámolni egyenként sorban, csak arra hivatkozhatok, amit láttam. Egyikük, aki nemesnek tûnt, odajött hozzám. (Azokat, akik megjelentek nekem, olyan tisztán láttam, mint napfénynél, és még tisztábban, de a belsõ látásommal, amit az Úr isteni könyörületességébõl kaptam a lelkek társaságához). Elsõ megközelítéskor olyan jeleket színlelt, mintha értekezni akarna velem, megkérdezvén keresztyén vagyok-e, melyre azt válaszoltam, az vagyok. Azt mondta, hogy õ is az, és megkérdezte, hogy lehetne-e egyedül velem, hogy elmondjon valamit, amit a többiek nem hallhatnak. Azonban azt válaszoltam, hogy a másik életben az emberek nem tudnak egyedül lenni, ahogy az emberek azt a földön gondolják, és hogy sok szellem van jelen. Most közelebb jött, és mögém, a fejem hátsó részéhez lopózott, ekkor felismertem, hogy orgyilkos volt. Mialatt ott volt, úgy éreztem, mintha átszúrta volna a szívemet, és ugyanakkor az agyam – mint egy fújás, olyan könnyen meghalhat az ember. De engem az Úr védett, semmitõl sem féltem. Milyen eszközt használt, nem tudom. Azt hitte, hogy halott vagyok, és elmondta a többieknek, hogy õ egy embertõl jött, akit hasonló módon ölt meg, és halálosan megszúrt hátulról. Elmondta, hogy annyira ügyes ebben a mûvészetben, hogy az ember nem is tudja, míg holtan össze nem esik, és nem kétséges, hogy õ maga ártatlan. Megadatott nekem, hogy ebbõl megtudjam, õ nemrég vált meg az élettõl, ahol ilyen cselekedetet követett el. A büntetés is borzalmas. Miután belsõ kínzásoktól szenvednek évszázadokig, hosszadalmasan gyûlöletes és legrettenetesebb ábrázatuk lesz- nem is ábrázat, hanem borzalmas valami, mint a kenderkóc. Minden emberit levetkõznek, és mindenki megrázkódik a másik láttán, így úgy mászkálnak, mint a vadállatok, a sötét helyeken.

AC 817. Egyikük egy pokoli lakásból jött hozzám a baloldalon és beszélt velem. Megadatott nekem, hogy felismerjem, hogy egy hitvány alak. Amit a földön tett, a következõ módon árulta el. Õt valahova mélyre, a föld alsó részébe küldték le, elõre, egy kicsit balra, és ott elkezdett egy sírt ásni, mintha egy halott lenne, akit el akar ásni. Ebbõl eredt a gyanú, hogy testi életében elkövetett egy halálos tettet. Aztán elõtûnt egy temetési ravatal, fekete lepellel takarva. Azonnal felkelt valaki a ravatalról, és hozzám jött, és jámbor módon elmesélte, hogy meghalt, és azt hitte, hogy az az ember méreggel megölte. Ezt a halála órájában gondolta, de nem tudta, hogy ez több-e, mint gyanú. Amikor az aljas szellem meghallotta ezt, bevallotta, hogy elkövette ezt a tettet. A vallomás után a büntetés következett. Kétszer meghempergették a sötét lyukban, amit ásott, és olyan feketévé vált, mint egy egyiptomi múmia, mind az arca, mind a teste. Ebben az állapotban magasra vitték, a szellemek és angyalok elé, és azt a kiáltást hallotta: Mennyire gonosz! Hideggé vált, a hideg ördögiek egyikévé, és leküldték a pokolba.

AC 818. Egy borzasztó pokol van a fenék alatt, ahol úgy tûnik, hogy megkéselik egymást, a kést fúriaként egymás mellének szegezve, de mialatt ütnek, a kést állandóan elveszik tõlük. Õk azok, akik másokat olyan gyûlöletben tartották, hogy azok égtek az ölés iránti vágytól; és ettõl olyan borzasztó a természetük. Ezt a poklot kinyitották nekem (de csak egy kicsit a borzasztó kegyetlenségük miatt), így megláthattam a halálos gyûlölet természetét.

AC 819. A bal oldalon, a test alsó részével egy síkban van egyfajta posványos tó, nagy, és hossza nagyobb, mint a szélessége. A partjáról elölrõl elõtûnnek a halálos lehelettel rendelkezõ hatalmas kígyók, melyek a lakosai a poshadt víznek. Távolabb a bal parton, azok tûnnek fel, akik emberi húst esznek, és elnyelik egymást, fogaikat a másik vállába mélyesztve. Még tovább balra nagy halak, hatalmas bálnák látszanak, melyek elnyelnek egy embert, azután kihányják. A legtávolabb, vagy a túlsó parton nagyon csúnya arcok tûnnek fel, túl irtózatosak ahhoz, hogy leírjuk õket, fõleg azoké az öregasszonyoké, akik futkároznak, mint az õrültek. A jobb oldalon azok vannak, akik megpróbálják lemészárolni egymást kegyetlen eszközökkel, amelyek a szívük borzasztó érzéseivel vannak összhangban. A tó közepén mindenhol fekete, mintha posvány lenne. Néha csodálkoztam, mikor láttam a szellemeket, akiket a tóhoz hoztak. Valaki felvilágosított, aki abból jött, és elmondta nekem, hogy õk azok, akik belsõ gyûlöletet tápláltak felebarátaik iránt. Gyûlöletük olyan gyakran tört elõ, ahányszor csak alkalom kínálkozott rá, melyben a legnagyobb örömüket élvezték. Semmi sem okozott nagyobb boldogságot számukra, mint egy felebarátot a bíróság elé vinni, és büntetésre ítéltetni, és amennyiben a törvény büntetése nem riasztotta el õket, halálra ítéltetni. Ilyen dolgokká lesznek az emberek gyûlölete és gonoszsága a testi élet után. Az elképzelések, melyeket a gyûlöletük és gonoszságuk még szított, voltak életük valóságai.

AC 820. A másik életben azok számára, akik raboltak és kalózkodtak, minden más folyadék felett szeretik a bûzös és rossz szagú vizeletet, úgy tûnik, hogy ilyen dolgokban, és posványos és büdös medencékben laknak. Egy bizonyos rabló közeledett hozzám fogát csikorgatva, mely olyan tisztán hallatszott, mintha egy ember tette volna. Ez különös volt, mivel nem volt foga. Bevallotta, hogy inkább élne vizeletes mocsokban, mint a legtisztább vízben, és a vizelet szaga az, amit szeret. Azt mondta, hogy inkább maradna, és lenne az otthona vizelettel teli kádban, mint bárhol máshol.

AC 821. Azok, akik kifelé tiszteletreméltó arcot és életet mutatnak, így senki sem gyaníthatja, hogy nem tiszteletreméltóak, tanulmányoznak minden módot, hogy ilyennek tûnjenek, és így tiszteletet szerezzenek, és meggazdagodjanak a hírnevük elvesztése nélkül. Ezért nem nyíltan cselekszenek, hanem másokon keresztül, fortéllyal megfosztják az embereket a javaiktól, nem törõdve azzal, ha a családok kifosztva éhen halnak. Õk maguk személyesen közremûködnek a gaztettben, lelkiismeret-furdalás nélkül, ha megmenekülnek a közfigyelemtõl. Így ugyanolyanok, mintha ezt saját cselekedetükkel követték volna el. Õk rejtett rablók, és a gyûlölet egy fajtája jellemzõ rájuk, melyhez mások iránti megvetés, nyereségvágy, könyörtelenség, és csalárdság járul. A másik életben az ilyen emberek azt kívánják, hogy feddhetetlennek tekintsék õket, mondván õk nem tettek semmi rosszat, mert nem leplezték le õket. Azért, hogy bûntelennek mutassák magukat, levetik ruhájukat, és meztelenül mutatkoznak- ily módon bizonyítva ártatlanságukat. Amíg vizsgálták õket, teljesen felfogták a minõségûket minden egyes szóból, és gondolataik minden egyes elképzelésébõl anélkül, hogy õk ennek tudatában lettek volna. Ilyen a másik életben a tudat nélküli vágy, hogy gyilkoljanak, bármilyen társaságba csöppenjenek. Egy balta is van náluk, és bunkó a kezükben, és úgy tûnik, mintha más szellem volna velük, akit ütnek, amikor a hátán vannak. Azonban nem vérontás miatt, mivel félnek a haláltól. Nem tudják a fegyvereket eldobni a kezükbõl, bár szeretnék teljes szívbõl, azért, hogy megóvják magukat attól, hogy kegyetlen természetük nyilvánvalóvá váljon a szellemek és angyalok elõtt. Õk középtávon vannak, a láb alatt, elõrefelé.

AC 822. Van egy bizonyos fajta gyûlölet a felebarát iránt, mely örömet okoz, ha mindenkit megsérthet és gyötörhet. Minél több gonoszságot csinálhatnak, annál boldogabbak. Nagyon sok ilyen van az átlagemberek alsó rétegében. Vannak, akik nem átlagemberek és hasonló beállítottságúak, de kívülrõl jobb erkölcsûek, mivel jó társaságba kerültek, és mert félnek a jogi következményektõl. A halál után ezen szellemek testének felsõ része meztelennek tûnik, a hajuk zilált. Zavarják egymást a futásukkal, és azzal, hogy tenyerüket egymás vállára teszik, aztán átugranak a fejük felett, aztán azonnal visszajönnek, és ököllel keményen támadnak. Azokról, akikrõl azt mondják, hogy jobb modorúak, hasonlóan cselekszenek, de elõször üdvözlik egymást, aztán a felebarátjuk háta mögé mennek, így támadnak ököllel. Amikor azonban szemtõl szemben állnak egymással, üdvözlik egymást, és újra egymás háta mögé kerülve ököllel támadnak. Ily módon õrzik meg megjelenésüket. Õk egy bizonyos távolságban vannak lefelé a baloldalon, középmagasságban.

AC 823. Bármit is tett egy ember a testi életében, az folyamatosan sikeresen visszatér a másik életben, és mindent megtesz, amit eddig csak gondolt. Amikor ellenségeskedése, gyûlölete, és csalása visszatér, a személyek, akik ellen a gyûlölete és titkos összeesküvése irányult, megjelennek neki azonnal. Ez történik a másik életben, de errõl az Úr isteni könyörületességébõl késõbb. A gondolatok, melyeket az ember a másik elõl rejteget, nyílttá válnak, mert az összes gondolat felfogható lesz. Ezután jön a siránkozó állapot, amikor az elrejtett gyûlölet is nyílttá válik. A gonosszal minden gonosz cselekedet és gondolat visszatér az életébe; de ez nincs így a jóval. Ezekkel a barátság és szeretet minden jó állapota visszatér, melyet a legnagyobb öröm, és boldogság kísér.

AC GENEZIS 8. fejezet

FOLYTATÁS A POKOLRA VONATKOZÓAN. ITT AZOK POKLÁRA VONATKOZÓAN, AKIK HÁZASSÁGTÖRÉST KÖVETTEK EL ÉS BUJASÁGBAN ÉLTEK. AZOK POKLÁRA VONATKOZÓAN IS, AKIK CSALÓK ÉS BOSZORKÁNYOK VOLTAK

AC 824. A jobb láb sarka alatt van egy pokol, ahol azok vannak, akik örültek a kegyetlenségnek és a házasságtörésnek, és ezekben lelték a legnagyobb örömöt életükben. Megjegyzendõ, hogy azok, akik testi életükben kegyetlenek, azok – jobban, mint mások – házasságtörõk is voltak. Ilyenek voltak ebben a pokolban, ahol elmondhatatlan kegyetlenségeket gyakoroltak. A képzelõdéseik által magukat tették eszközzé, mint a mozsár, amit a gyógynövények törésére használtak, és a mozsártörõ, mellyel zúztak, és kínoztak bárkit, akit tudtak. És mint nagy fejszék, mint amiket a hóhérok használnak; és fúrók, melyekkel kegyetlen erõszakot alkalmaztak másokkal szemben, nem említve egyéb borzasztó kegyetlenkedéseket. Néhány zsidó van ott, akik elõzõ idõkben olyan kegyetlenül bántak a pogányokkal. Napjainkban ez a pokol nõ, különösen azokkal, akik az úgynevezett keresztyén világból jönnek, és életükben mind élvezték a házasságtörést, és a legkegyetlenebbek voltak. Néha az örömük emberi ürülék bûzébe fordult, melyet erõsen belélegeznek, mikor a poklot kinyitják. Én éreztem ezt a szellemvilágban, és akkor majdnem elájultam annak hatásától. Ez a büdös, ürülékes szag egyszer betölti a poklot, egyszer megszûnik, mert a házasságtörés miatti örömük ilyen védekezéssé változik. Az idõ folyamán, amikor az ilyen dolgok adott idõszakán túl vannak, egyedül maradnak, kínok között ülnek, és alig látható csontvázakká válnak, de még élnek.

AC 825. A sarok síkjában, hatalmas távolságra elõre, van egy pokol, melyet Gyehennának hívnak, ahol a szemérmetlen asszonyok, akik örömüket lelték a házasságtörésben; és a házasságtörést úgy tekintették, mintha az nem csak megengedhetõ lenne, hanem dicséretre méltó dolog is, és akik különbözõ dicséretesség színlelése ürügyén elcsábították a gyanútlanokat és ártatlanokat az ilyen dolgokra. Tüzes parázs egy fajtája jelenik itt meg, mintha az eget elborítaná egy nagy tûzvész, ezt tüzes hõség kíséri. Megadatott nekem, hogy ennek melegét az arcomon érezzem, és olyan bûz áradt belõle, mint az égõ csont és haj szaga. Néha ez a pokol borzasztó kígyóvá alakul, mely megharapja õket; eztán sóvárognak a halál után, de nem tudnak meghalni. Bizonyos asszonyokat elengedtek, hogy hozzám jöjjenek, és elmondták, hogy rettenetes meleg van ott; de amikor megengedték nekik, hogy közelebb húzódjanak a jó lelkek valamelyik társadalmához, a forróság teljes hideggé változott. Amikor a tûzforróság és a hideg váltakozott, egyik szélsõségbõl a másikba, ez rettenetesen megkínozta õket. Még a közbensõ idõben is szenvedtek, mialatt a testi vágyak hevét érezték. De ahogy mondtuk, állapotuk változik.

AC 826. Voltak néhányan, mindkét nembõl, az úgynevezett keresztyén világból, akik testi életükben azt hitték, hogy a házasságtörés nemcsak törvényes, de szent dolog is, és így közös házasságot tartottak, és ezt istentelenül egyfajta szentségnek tartották. Láttam, hogy õket a Gyehennába küldték, de amikor jöttek, változás történt. A Gyehenna tüze, mely vöröslött, jövetelükkor fehérebbé vált, és azt lehetett észrevenni, hogy nem tudnak egymással megegyezni. Ez a förtelmes csapat ezért elkülönült, és egy hátsó tájra (másik világba, azt mondták) vonultak, ahol állott medencékbe merülhettek, ahonnan egy – a számukra kijelölt – másik Gyehennába vihették õket. A Gyehennában hallottam egy fajta pisszegést, ami leírhatatlan, de a Gyehenna pisszegése, vagy búgása nagyobb volt, mint azoké, akik foltot ejtettek a szentségen a házasságtörésük által.

AC 827. Akik csábítanak a hitvesi- és gyermekek iránti szeretet tettetésével, és úgy viselkednek, hogy a férjük nem gyanakszik, azt gondolván, hogy a vendégei szemérmesek, nyíltak és barátságosak; és ilyen és más színlelés alatt nagyobb biztonságban követnek el házasságtörést, azok a pokol feneke alatt vannak, a legbûzösebb ürülékben, és addig pusztulnak, míg olyanokká nem válnak, mint a csont, mert megtévesztettek. Nem is tudják mi a lelkiismeret. Beszélgettem velük, és meglepõdtek, hogy valakinek lehet lelkiismerete és mondhatja, hogy a házasságtörés ellentétes a lelkiismerettel. Az mondták nekik, hogy olyan lehetetlen ilyen lelkiismeretlen házasságtörõként a mennybe jönni, mint a halaknak a levegõbe emelkedni, vagy a madaraknak a mennyboltra, mert ha csak közelednek, fulladást éreznek. Gyönyörük kellemetlen szaggá válik, és csak letaszítani lehet õket a pokolba, míg végül olyanná válnak, mint a csont, kevés élettel, mert maguknak ilyen természetû életet szereztek, amikor elveszítik azt, nagyon kevés igazán emberi élet marad.

AC 828. Azok, akik a megbecstelenítés vágyával bírnak, és akik a legnagyobb örömüket a szüzességben és annak elrablásában lelik, a házasság és utódok szándéka nélkül, és miután elrabolták a szüzességüket, elhagyják, megvetik, prostitúcióra kényszerítik áldozatukat, a legfájdalmasabb büntetést szenvedik el a másik életben, mert az ilyen élet ellentétes a természet rendjével, a szellemivel és a mennyeivel. Ez nem csak ellentétes a hitvesi szeretettel, mely a mennyben a legszentebbnek tartott, de ellentétes az ártatlansággal is, melyet õk meggyaláztak és megöltek, elcsábítva az ártatlant, akit máskülönben átitathatott volna a hitvesi szeretet, ehelyett õt egy erkölcstelen életbe taszították. A szerelem elsõ virága, mely bevezeti a szüzet a tiszta hitvesi szeretetbe, mely összekapcsolja a házaspárok gondolkodását. Mivel a menny szentsége a hitvesi szeretetre és az ártatlanságra van alapozva, az ilyen emberek ezért belsõ gyilkosok, és úgy tûnik számukra, hogy egy megvadult lovon ülnek, mely dobálja, és leveti õket, és az életük veszélyes – ilyen rettegés fogja el õket. Aztán úgy tûnik számukra, hogy egy megvadult ló hasa alatt vannak, majd úgy tûnik, hogy a ló hátsó részén keresztül mennének a gyomrába. Majd hirtelen úgy tûnik, mintha egy erkölcstelen ringyó gyomrában volnának, mely ringyó egy nagy sárkánnyá változik, és õk ott maradnak kínba ágyazva. Ez a büntetés nagyon sokszor, évszázadokig, évezredekig visszatér, amíg átitatódnak az ilyen vágyak borzalmaival. Az utódaikra vonatkozóan azt mondták nekem, hogy rosszabbak, mint más gyermekek, mert apjuktól örököltek valami hasonlót. Ezért a gyermekek ritkán születnek ilyen kapcsolatból, és azok, akik megszülettek, nem maradnak sokáig ebben az életben.

AC 829. Azok, akik a testi életben kéjesen gondolkodnak, és kétértelmû fordulatot adnak bárminek, amit mások mondanak, még a szent dolgoknak is, valamint még felnõtt és idõs korban is, amikor semmi sem ösztökél a természetes bujaságra, nem hagynak fel vele, vagy gondolkodnak és beszélnek máshogy a másik világban sem. Ahogy a gondolataikat közlik, és néha szemérmetlen ábrázolásokkal jönnek más lelkek elé, ezzel támadnak. A büntetésük az, hogy más lelkek jelenlétében, akiket megtámadtak, prosztatákat dobálnak, és gyorsan bukfenceznek, mint egy henger, balról jobbra, aztán átlósan más helyzetben. Meztelenül, vagy félmeztelenül mindenki elõtt, a bujaságuk természete szerint, ugyanakkor szégyennel eltöltve. Aztán forgatják õket a fejüknél és lábuknál fogva vízszintesen, mint egy tengelyen. Ellenállás képzõdik, és ugyanakkor fájdalom. Ugyanis két erõ mûködik, egyik a körforgás, a másik a visszairányuló, így a büntetés a kettétépõdés fájdalmával jár. A büntetéseken való keresztülmenetel után egy lehetõséget adnak arra, hogy a rettenetesen szenvedõ más lelkek látókörébõl kivonják magukat, és beléjük csepegtessék a szégyenérzetet. Vannak olyanok is, akik megpróbálják látni, hogy vajon ragaszkodnak-e még az ilyen dolgokhoz, de ameddig a szégyenkezés és bánat állapotában vannak, védelem alatt állnak. Úgy tûnik számukra, mintha elbújtak volna, bár a többiek tudják, hogy hol vannak. Ez a büntetés elöl, és bizonyos távolságra jelent meg. Vannak fiúk, fiatalok, fiatal emberek, akik az õrültségtõl és korukból fakadó forró hevületükbõl kitaláltak utálatos elveket: mint, hogy a feleségek, különösen a fiatal és gyönyörûek, nem csak egy férjé kellene lenniük, hanem az övéké és a hozzájuk hasonlóké, a férj maradna a háztartás feje és a gyermekek nevelõje. Ezeket a másik életben a beszédük fiús hangzásával különböztetik meg. Néhány magaslat mögött vannak. Közülük azokat, akik meggyõzték magukat ezekrõl az elvekrõl, és a való életben ehhez alkalmazkodtak, fájdalmasan megbüntetik a másik életben, csuklóikat a helyükrõl kihúzzák, majd visszaillesztik, vagy megcsavarják egyfelé, majd visszafelé. Ezt azok a lelkek végzik, akik mûvészetük által elõ tudják idézni rajtuk a testben való lét képzetét, és ugyanakkor éreztetik a testi fájdalmat. Ezek a heves váltakozások, az ellenállásért vívott harc által annyira szétszakadnak, hogy úgy tûnik számukra, mintha feldarabolták és darabokra tépték volna õket, borzasztó fájdalommal, és ekkor egy idõ után, mikor borzalommal töltik el õket az élet ilyen elvei, megszûnnek ilyen módon gondolkodni.

AC 830. Azok, akik elámítanak embereket apró csalásokkal, kellemes arcot és beszédmódot viselve, de mérgezett ámítást rejtve benne, és így rabul ejti az embereket, abból a célból, hogy romba döntsék õket, még borzalmasabb pokolban vannak, mint mások; még a gyilkosokénél is szörnyûbben. Úgy tûnik a számukra, hogy kígyók között élnek, és minél ártalmasabb volt a becsapásuk, még borzalmasabb és mérgesebb, még több kígyó jelenik meg, melyek körülveszik és kínozzák õket. Nem tudnak mást, csak azt, hogy õk kígyók, és hasonló fájdalmat és kínt éreznek. Talán csak néhányan hiszik el ezt, de igaz. Õk azok, akik elõre megfontoltan csaltak, és ez volt életük öröme. A csalás büntetése változik a csalás természete szerint. Az ilyen személyeket általában nem tûrték meg a társadalmakban, hanem elûzték; bármit is gondol egy szellem, õk azonnal tudják és felfogják. Így érzékelik, hogy vajon van-e valami csalás, és ha igen, az milyen fajta. Ezért a társadalmakból teljesen kiûzve, magányosan ülnek. Széles arccal jelennek meg, a szélessége négy, öt másik ember arcának felel meg. Széles, vastag sapkával, fehérre váltan ülnek, mint a halál képei, kínok között. Vannak mások, akik természetüknél fogva csalók, nem annyira elõre megfontoltan, és nem kitalált arckifejezés alatt. Õket azonnal meg lehet ismerni, és gondolataikat egyszerûen felfogni. Még dicsekednek is, mintha ravasznak látszanának. Az õ pokluk nem ilyen. Az Úr isteni könyörületességébõl többet mondunk a csalásról a következõkben.

AC 831. Vannak asszonyok, akik természetes hajlamuk élvezetében éltek, csak magukkal és a világgal törõdve, egész életük és életük öröme a felszíni illendõségbõl állt, melynek következtében az udvarias társadalomban igen megbecsültek voltak. Ezért gyakorlatból és szokásból, elsajátították a mások kívánságaiba és örömébe való befurakodás képességét a tisztelet színlelése alatt, de azzal a céllal, hogy ellenõrzést gyakoroljanak mások felett. Ezért életük színleléssé és csalássá vált. Mint mások, gyakran jártak templomba, de csak azért, hogy erényesnek és istenfélõnek látsszanak. Továbbá lelkiismeretlenek voltak, és nagyon hajlamosak arra, hogy szégyentelenül cselekedjenek, és házasságtörést kövessenek el, de ezt amennyire lehetett, titokban tartották. Az ilyen asszonyok a másik életben is ugyanúgy gondolkoznak, nem tudván, mi a lelkiismeret, és nevetségessé teszik azt, aki errõl beszél. Mások hatása alá kerülnek, bármi legyen is ez, erényt, jámborságot, sajnálatot és ártatlanságot színlelve, melyek a megtévesztés eszközei. Azonban a felszínes mérsékletet eltávolítják, a legrosszabb indulatú és szemérmetlen dolgokba rohannak.

\[2\] Ezek az asszonyok, akik boszorkánnyá, vagy varázslónõvé váltak a másik életben, és akik közül néhányat Szirénnek hívnak, szakértõkké lettek a világon ismeretlen mûvészetekben. Olyanok, mint a szivacs, ami magába szívja a becstelen mesterkedést, és olyan adottsággal rendelkeznek, hogy gyorsan a gyakorlatba is át tudják ültetni. Az ezen a világon ismeretlen mûvészetek, melyeket másokban felismernek a következõk. Úgy tudnak beszélni, mintha más helyen lennének, így a hangjuk úgy hallatszik, mintha a jó szellemektõl jönnének. Úgy tudnak tenni, mintha sokakkal lennének együtt egy idõben, ami a többiekben azt a képzetet kelti, mintha mindenütt jelen lennének. Úgy tudnak beszélni, mint több személy egyszerre, és különbözõ helyeken egy idõben. El tudnak fordulni attól, ami a jó szellemektõl beáramlik, még akkor is, ha az angyali lelkektõl áramlik be, és különféle módon azonnal kiforgatják eredeti mivoltából a saját javukra. Magukra tudják ölteni más képmását, az ember elképzelése szerint, amit õk kigondolnak és megterveznek. Bárkit egy önmaguk iránti vonzódással ösztönözni tudnak az által, hogy befurakszanak mások érzelmi állapotába. Hirtelen vissza tudnak húzódni a látómezõbõl, és észrevétlenül elmenekülni. A szellemek szeme elõtt a fejükrõl fehér lángot tudnak mutatni, mely angyali jel. Különféle módokon ártatlanságot tudnak színlelni, még úgy is, hogy csecsemõket mutatnak, amiket megcsókolnak. Felidegesítenek másokat, akiket gyûlölnek, hogy azok megöljék õket (mivel tudják, hogy nem tudnak meghalni), aztán kikürtölik azt, és gyilkossággal vádolják õket.

\[3\] Az emlékezetembõl bármi gonoszat elõhoztak, amit gondoltam, vagy tettem, és ezt a legügyesebben csinálták. Mialatt aludtam, másokkal beszélgettek, úgy mintha én volnék, így a szellemeket meggyõzték, ezért a dolgok hamisak és szemérmetlenek voltak. Még sok más mûvészetük van. A természetük olyan meggyõzõ, hogy nincs helye kétségnek, az elképzeléseiket nem közlik, mint azt más szellemek teszik. A szemük olyan, mint amit a kígyóknak tulajdonítanak, látnak és figyelnek egyszerre minden felé. Ezeket a boszorkányokat, vagy sziréneket fájdalmasan megbüntetik, néhányukat a Gyehennában, néhányukat egyfajta udvarban a kígyók között, néhányukat csavarással és különbözõ ütközésekkel, a legnagyobb fájdalmat és kínszenvedést okozva nekik. Az idõ folyamán az összes társadalomtól elkülönítik õket, és tetõtõl talpig csontvázzá válnak. A témát a fejezet végén folytatjuk.

MÓZES I. KÖNYVE 8:1-22

1\. Megemlékezék pedig az Isten Noéról, és minden vadról, minden baromról, mely ő vele a bárkában vala: és szelet bocsáta az Isten a földre, és a vizek megapadának.

2\. És bezárulának a mélység forrásai s az ég csatornái; és megszűnt az eső az égből.

3\. És elmenének a vizek a földről folyton fogyván, és száz ötven nap mulva megfogyatkozának a vizek.

4\. A bárka pedig a hetedik hónapban, a hónak tizenhetedik napján, megfeneklett az Ararát hegyén.

5\. A vizek pedig folyton fogyának a tizedik hónapig; a tizedikben, a hó első napján meglátszának a hegyek csúcsai.

6\. És lőn negyven nap múlva, kinyitá Noé a bárka ablakát, melyet csinált vala.

7\. És kibocsátá a hollót, és az elrepűlt, meg visszaszállt, míg a vizek a földről felszáradának.

8\. Kibocsátá a galambot is, hogy meglássa, vajjon elfogytak-é a vizek a föld színéről.

9\. De a galamb nem talála lábainak nyugvóhelyet és visszatére ő hozzá a bárkába, mert víz vala az egész föld színén; ő pedig kezét kinyujtá, megfogá, és bévevé azt magához a bárkába.

10\. És várakozék még másik hét napig, és ismét kibocsátá a galambot a bárkából.

11\. És megjöve ő hozzá a galamb estennen, és ímé leszakasztott olajfalevél vala annak szájában. És megtudá Noé, hogy elapadt a víz a földről.

12\. És ismét várakozék még másik hét napig, és kibocsátá a galambot, és az nem tére többé ő hozzá vissza.

13\. És lőn a hatszáz egyedik esztendőben, az első hónak első napján, felszáradának a vizek a földről, és elfordítá Noé a bárka fedelét, és látá, hogy ímé megszikkadt a földnek színe.

14\. A második hónapban pedig, a hónak huszonhetedik napján megszárada a föld.

15\. És szóla az Isten Noénak, mondván:

16\. Menj ki a bárkából te és a te feleséged, a te fiaid, és a te fiaid feleségei te veled.

17\. Minden vadat, mely veled van, minden testből, madarat, barmot, és minden földön csúszó-mászó állatot vígy ki magaddal, hogy nyüzsögjenek a földön, szaporodjanak és sokasodjanak a földön.

18\. Kiméne azért Noé és az ő fiai, az ő felesége, és az ő fiainak feleségei ő vele.

19\. Minden állat, minden csúszó-mászó, minden madár, minden a mi mozog a földön, kijöve a bárkából az ő neme szerint.

20\. És oltárt építe Noé az Úrnak, és vőn minden tiszta állatból és minden tiszta madárból, és áldozék égőáldozattal az oltáron.

21\. És megérezé az Úr a kedves illatot, és monda az Úr az ő szívében: Nem átkozom meg többé a földet az emberért, mert az ember szívének gondolatja gonosz az ő ifjúságától fogva; és többé nem vesztem el mind az élő állatot, mint cselekedtem.

22\. Ennekutánna míg a föld lészen, vetés és aratás, hideg és meleg, nyár és tél, nap és éjszaka meg nem szünnek.

TARTALOM

AC 832. A téma, ami most következik az új egyház emberével kapcsolatos, melyet „Noénak” hívnak, és valójában a téma az ő kísértés utáni állapota, egészen az újjászületésig.

AC 833. A kísértés utáni első állapotával, és az igaz és hamis közötti ingadozásával foglalkoznak az 1-5. versben, amíg az igazság el nem kezd megjelenni.

AC 834. A második állapota három részből áll: először, amikor a hit igazságai még nincsenek jelen; a következő, amikor a hit igazságai az emberszeretettel vannak jelen; azután pedig, amikor az emberszeretet jósága lép előtérbe. (6-14. vers)

AC 835. A harmadik állapota, amikor emberszeretetből kezd el cselekedni és gondolkodni, amely az újjászületés első állapota. (15-19. vers)

AC 836. A negyedik állapota, amikor emberszeretetből cselekszik és gondolkodik, mely az újjászületés második állapota (20, 21. vers)

AC 837. Végül, az új egyháznak az előző helyére történő lépéséről írnak. (21, 22. vers)

BELSŐ TARTALOM

AC 838. A két vonatkozó fejezetben a „Noénak” nevezett új egyházzal, vagy ennek az egyháznak az emberével foglalkoztak: először a hit befogadására való előkészülettel, az emberszeretet általi hittel; utána a megkísértéssel; végül pedig az ember védelmével, amikor a Legősibb Egyház megsemmisült. Ami most következik, az a kísértés utáni állapota, pontosan olyan sorrendben leírva, ahogy megtörténik mind vele, mind azokkal, akik újjászülettek. Mert az Úr Igéje olyan, hogy bárhol is foglalkozik egy emberrel, akkor az összes emberrel és minden egyes személlyel foglalkozik, kis különbséggel mindenki saját állapota szerint. Ez az Ige egyetemes tartalma.

AC 839. 1. vers. _Megemlékezék pedig az Isten Noéról, és minden vadról, minden baromról, mely ő vele a bárkában vala: és szelet bocsáta az Isten a földre, és a vizek megapadának_. „Megemlékezék az Isten” jelenti a kísértés végét, és a helyreállítás kezdetét. „Noé” jelenti, mint ezelőtt, az Ősi Egyház emberét. „Minden vad, minden barom, mely ő vele a bárkában vala” minden olyan dolgot jelent, amellyel az ember bír. „Szelet bocsáta az Isten a földre, és a vizek megapadának” jelenti, hogy minden dolog a rendelkezésükre áll.

AC 840. _Megemlékezék az Isten._ Az, hogy ez jelenti a kísértés végét, és a helyreállítás kezdetét, nyilvánvaló mindabból, ami eddig volt, és ami most következik. „Megemlékezék az Isten” legfőképpen azt jelenti, hogy Ő könyörületes, mert az Ő megemlékezése a könyörületesség. Ezt főleg a kísértés után állították, mert akkor tűnik elő új világosság. Ameddig a kísértés tart, az ember azt feltételezi, hogy az Úr nincs jelen, mert a gonosz szellemek olyan erősen háborgatják, hogy néha kétségbe esik, és alig hiszi, hogy létezik Isten. Mégis, az Úr akkor közelebb van, mint ahogy azt bárki hiszi. Amikor azonban a kísértés megszűnik, az embert megvigasztalják, és akkor hiszi el először, hogy az Úr jelen van. Ezért az előttünk lévő szakaszban a „megemlékezék az Isten” szavak a megjelenés szerint kifejezve, a kísértés végét és a helyreállítás kezdetét jelentik. „Istent” mondanak a megemlékezésre és nem „Urat”, mert az ember még az újjászületés előtti állapotban van. Amikor újjászületett, akkor „Urat” mondanak, mint ennek a fejezetnek a végén (20, 21 vers). Ennek oka az, hogy a hit még nem kapcsolódik az emberszeretettel. Az emberről először akkor mondják, hogy újjászületett, amikor emberszeretetből cselekszik. Az emberszeretetben jelen van az Úr, míg a hitben nem annyira, mikor az még nem csatlakozott az emberszeretethez. Az emberszeretet a másvilágon az ember egyetlen léte és élete, ahogy az Úr maga a Lét és Élet. Így mielőtt az ember létezik és él, „Urat” nem mondanak vele kapcsolatban, csak „Istent”.

AC 841. Az, hogy „Noé” jelentése, mint ezelőtt, az Ősi Egyház embere, és „minden vad, minden barom, mely ő vele a bárkában vala” minden olyan dolog, ami hozzá tartozik, nyilvánvaló abból, amit már előzőleg Noéról, valamint a „vadak” és „barmok” jelentésére vonatkozólag mondtunk. Az Igében a „vadat” kétféle értelemben használják, vagyis azokra a dolgokra, melyek az emberben élők, és azokra, melyek holtak. Érvényes az élő dolgokra, mert a zsidó nyelvben ez a szó élő dolgot jelent. Mivel azonban a legősibb emberek megalázkodásukban úgy fogadták el magukat, hogy ők vadak, így a szó az emberben lévő holt dolgok egyik fajtájává vált. Jelen fejezetben a „vad” jelentése összességében minden, ami élő és holt, az emberrel a kísértés után történteknek megfelelően, akiben az élő és holt dolgok, vagy az Úr dolgai, és az ember saját dolgai annyira összekuszáltnak tűnnek, hogy alig tudja mi az igaz és a jó. Az Úr azonban minden dolgot rendbe tesz, mint az nyilvánvaló a következőkből. Az, hogy a „barom” jelenti az emberben lévő élő dolgokat, az előző (Mózes I. könyve 7:14) és a jelen fejezetből (17, 19. vers) látható. Azt is jelenti, ami holt az emberben, amint ezt nyilvánvalóan megmutattuk fent a vadakra és barmokra vonatkozóan. (45, 46, 142, 143, 246).

AC 842. _Szelet bocsáta az Isten a földre, és a vizek megapadának._ Ez jelenti, hogy minden dolog a rendelkezésükre áll, nyilvánvaló a „szél” jelentéséből az Igében. Minden szellemet, mind a jót és a rosszat, a széllel összevetnek, hozzá hasonlítják, és „szélnek” is hívják. Az eredeti nyelvben a „szellemet” ugyanazzal a szóval fejezték ki, mint ami a „szelet” jelentette. A kísértésben (ami itt a „vizek megapadnak”, ahogy fent megmutattuk) a gonosz szellemek elárasztják őket elképzeléseik tömeges beáramlásával, hasonló elképzeléseket ébresztve az emberben. Amikor ezek a szellemek, vagy elképzeléseik feloszlanak, az Igében azt mondják, hogy ezt a „szél”, még inkább „keleti szél” tette.

\[2\] Ugyanez a helyzet az emberrel a kísértés alatt, amikor a zűrzavar, vagy a kísértések vize megszűnik, mint ahogy általában az emberekkel történik, miként ismételt tapasztalatokból megtanultam. A gonosz szellemek a szellemvilágban néha csapatokba verődnek, és addig szítják a zavart, míg a szellemek másik, jobbról, vagyis a keleti negyedből jövő csoportja fel nem oszlatja őket. Ők olyan félelmet és rémületet okoznak a gonosz szellemeknek, hogy azok semmi másra nem tudnak gondolni, mint a menekülésre. Azután azokat, akik társultak velük, szétoszlatják minden területre, ily módon a szellemek csoportját, mely gonosz célokra alakult, megszüntetik. A szellemek csapatait, akik szétoszlatták őket, Keleti Szélnek nevezik. A szétoszlatás számos más módszerét szintén „keleti szélnek” hívják, mellyel kapcsolatban az Úr könyörületességéből itt beszélünk. Amikor a gonosz szellemek szétoszlottak, a zűrzavar és rendetlenség állapotát felváltja a nyugalom, vagy csend, ahogy a kísértésben lévő emberrel is történik. Amíg kísértés alatt áll, ilyen szellemek csoportjai között van, de amikor elhajtják, vagy szétoszlatják őket, nyugalom következik, mely minden dolog rendbetételének kezdetét jelzi.

\[3\] Mielőtt a rend állapota helyreállna, a legáltalánosabb, hogy a dolgok egy összekeveredett tömegbe, vagy káoszba kerülnek. Így azok, amelyek nem tömörülnek jól együvé, szétválaszthatók, és amikor szétválasztják őket, akkor az Úr rendbe teszi. Ezt a folyamatot a természetben végbemenőkhöz lehet hasonlítani, ahol minden dolog általában és egyenként először egy összekeveredett tömegbe kerül, mielőtt a rend helyreállna. Ezért például, hacsak nincsenek viharok a légkörben, hogy szétoszlassanak bármit, ami különböző fajtájú, a levegő sohasem válik nyugodttá, de halálossá válhat a veszedelmes felhalmozódás által. Hasonlóan az emberi testben, hacsak nem folyik minden dolog a vérben, mind a különböző, mind az egyforma fajták, együtt folyamatosan és sikeresen a szívbe, hogy ott összevegyüljenek, halálos lenne a folyadékok összefolyása, és nem lehetne pontosan szétválasztani őket a megfelelő alkalmazásukra. Így van az emberrel az újjászületés folyamán.

\[4\] Az, hogy a „szél”, különösen a „keleti szél”semmi mást nem jelent, mint a hamisságok és gonoszságok szétoszlatását, vagy ami ugyanaz, a gonosz szellemekét és nemzetségekét, azután pedig a rendbetételt, látható az Igéből, mint Ésaiásnál:

_„Te szórd, és a szél vigye el őket, és elszéleszsze őket a forgószél, és te örülsz az Úrban, és_ _dicsekedel Izráelnek Szentjében_.” (Ésaiás 41:16)

Itt a szétoszlatást a „szélhez” hasonlítják, a szétszórást a „forgószélhez”, mit a gonoszról mondják, aztán akik újjászületnek, örülni fognak az Úrban. Dávidnál:

_„Mert ímé, a királyok összegyűltek, de tovatüntek együttesen. Meglátták ők, legott elcsodálkoztak; megijedtek, elriadtak. Rémület fogta el ott őket, fájdalom, a milyen a szülőasszonyé; A keleti széllel összezúzod Tarsis hajóit.”_ (Zsoltárok könyve 48:5-8.)

Itt a keleti szél által okozott rémületet és zavarodottságot írják le, a leírást onnan vették, amit az ige belső értelme okoz amint átmegy a szellemvilágon.

\[5\] Jeremiásnál:

_Hogy pusztasággá tegyem földjüket: Mint keleti szél szórom szét őket az ellenség előtt, háttal és nem arczczal nézek reájok az ő pusztulásuk napján._ (Jeremiás 18:16, 17)

Itt is ugyanúgy a „keleti szél” áll a gonoszságok szétoszlatására. Hasonlót képviselt a keleti szél, mely a Vörös tengert felszárította, hogy Izrael fiai átkelhessenek, ahogy Mózes II. könyvében leírták:

_„Az Úr pedig egész éjjel erős keleti széllel hajtá a tengert és szárazzá tevé a tengert, és kétfelé válának a vizek.”_ (Mózes II. könyve 14:21)

A Vörös tenger vizeinek jelentése hasonló volt a jelen fejezetben lévő vízözön vizeihez. Ez pedig nyilvánvaló abból a tényből, hogy az egyiptomiakat (akik a gonoszt képviselik) ott megfullasztották, mialatt Izrael fiai (akik az újjászületést képviselik, mint itt Noé) keresztül jutottak. A „Vörös tenger”, ugyanúgy, mint az „özönvíz”, a kárhozatot és a kísértést képviseli, ezért a „keleti szél” jelenti a vizek, vagyis a kárhozat, kísértés gonoszságának szétoszlatását. Ez nyilvánvaló Mózes énekéből miután átjutottak (Mózes II. könyve 15:1-19) és Ésaiásnál:

_„És az Úr megátkozza Égyiptom tengerének nyelvét, és kezét felemeli az Eufráth fölé erős száraztó szélben, és hét patakra csapja azt, és népét sarus lábbal vezeti át, És csinált út lészen népe maradékának, a mely megmaradt Assiriától, a mint volt Izráelnek, mikor kijött Égyiptomnak földéből.”_ (Ésaiás 11:15, 16)

Itt a „csinált út lészen népe maradékának, a mely megmaradt Assiriától” jelenti azt, hogy rendbe tették a dolgokat.

AC 843. 2. vers. _És bezárulának a mélység forrásai s az ég csatornái; és megszűnt az eső az égből._ Ezek a szavak jelentik azt, hogy a kísértés megszűnt. A „mélység forrásai” jelenti az akarat gonoszságait, az „ég csatornái” a megértés hamisságait, az „eső” pedig általánosságban a kísértést.

AC 844. Ettől a (6. versig) ezen egyház emberének állapotával foglalkoznak a kísértés után. Amit a jelen versben mondanak, a kísértés megszűnését jelenti. Az ember kísértésével, mind az akaratéval, mind a megértésével, előzőleg foglalkoztak. Az akarati kísértés megszűnését a „bezárulának a mélység forrásai” jelenti, a megértés kísértésének megszűnését pedig a „bezárulának az ég csatornái”. Ezen kifejezések jelentését már az előző fejezetnél elmondtuk és megmutattuk (Mózes I. könyve 7:11); valamint azt is, hogy az „eső” jelentése a kísértés (Mózes I. könyve 7:12), ezért nem szükséges jobban belemerülni a témába.

AC 845. Az ok, amiért a „mélység forrásai” jelentik az akarat kísértését, és az „ég csatornái” a megértés kísértését az, hogy inkább az ember akaratát befolyásolja a pokol, nem annyira a megértését, hacsak ez a kisértés nem merült az érzéki vágyakba, melyek az ember akaratából származnak. A gonoszságok, melyek az akaraté, teszik bűnössé az embert, és küldik le a pokolra, és nem annyira a hamisságok – kivéve, ha ezek egyesültek a gonoszságokkal, mert akkor az egyik követi a másikat. Ennek a kijelentésnek az igazsága látható nagyon sokuk esetében, akik hamisságban vannak, és mégis megmentik őket, mint sokakat a pogányok közül, akik természetes emberszeretetben, és könyörületességben éltek, valamint keresztényeket, akik a szív egyszerűségében hittek. A tudatlanságuk és egyszerűségük mentesítette őket, mert ezekben lehet ártatlanság. Más a helyzet azokkal, akik megerősítették magukat a hamisságokban, és ezáltal olyan hamis életet éltek, hogy visszautasítottak és elvetettek minden igazságot. Az ilyen hamis életnek meg kell szűnnie, mielőtt bármilyen igazság vagy jóság megtermékenyíthetné. Még rosszabb a helyzet azokkal, akik a hamisságokat a saját érzéki vágyaik hatása alatt erősítették meg magukban, így a hamisságok és érzéki vágyak egy életet alkotnak, ezért ők azok, akik magukat taszítják a pokolba. Ez az ok, amiért az akarat kísértését jelenti a „mélység forrásai”, melyek a pokolé, és a megértés kísértését jelenti az „ég csatornái”, melyek a felhők, és amelyekből az eső jön.

AC 846. 3. vers. _És elmenének a vizek a földről folyton fogyván, és száz ötven nap mulva megfogyatkozának a vizek._ „Elmenének a vizek a földről folyton fogyván” jelenti a változásokat a között, hogy mi az igaz és mi a hamis. „Száz ötven nap mulva megfogyatkozának a vizek” jelenti, hogy a kísértés megszűnt, a „százötven nap” itt is, mint előzőleg, az időtartamot.

AC 847. _És elmenének a vizek a földről folyton fogyván._ Azt, hogy ez jelenti a változásokat a között, hogy mi az igaz és mi a hamis, nyilvánvaló abból, amit elmondtunk: az özönvíz, vagy áradások Noé vonatkozásában a kísértést jelentik; és mivel a téma itt a kísértés utáni első állapot, az „elmenének a vizek a földről folyton fogyván” semmi más nem jelenthet, mint a változásokat a között, hogy mi az igaz és mi a hamis. A változás természete mindazonáltal nem ismerhető, csak akkor, ha ismerjük a kísértés természetét, mivel amilyen a kísértés, olyan utána a változás. Amikor a kísértés mennyei, akkor a változás a jó és gonosz között van, amikor szellemi, akkor a változás az igaz és hamis között. Mikor azonban természeti, akkor a változás azon dolgok között vannak, melyek az érzéki vágyakhoz tartoznak, illetve azok ellen vannak.

\[2\] Sok fajta kísértés létezik, mely általánosságban mennyeiek, szellemiek és természetiek; ezeket sosem szabad összetéveszteni. Mennyei kísértések csak azoknál léteznek, akik szeretik az Urat, a szellemiek pedig azoknál, akik felebarátjaik iránti emberszeretetben élnek. A természeti kísértés teljesen távol áll ezektől, mert valójában nem kísértés, csupán aggódás, mely a szerencsétlenségekkel, betegségekkel, vagy a vér és a test egyéb nedveinek megrontott állapotával elárasztott természetes szeretetből ered. Ebből a rövid összefoglalásból valamilyen fokon látni lehet mi a kísértés, vagyis fájdalom és aggódás, amit előidéz bármi, ami valakinek szeretetével szemben áll. Azoknál, akik szeretik az Urat, bármi támadja meg ezt a szeretetet, benső kínt okoz, mely a mennyei kísértés. Azoknál, akik szeretik felebarátjaikat, vagy emberszeretettel bírnak, bármi támadja meg ezt a szeretetet, a tudat fájdalmát okozza, és ez a szellemi kísértés.

\[3\] de azoknál, akik természetiek az, amit ők gyakran hívnak kísértésnek, és lelkiismeret-furdalásnak, nem kísértések, csak a szeretetükből eredő sóvárgás, amely elárasztja őket akkor, amikor előre látják, és érzékelik a becsületük, a világ jó dolgainak, a jó hírnév, örömök, testi élet és hasonlók hiányát. Bár ezek a bajok néhány jó dolgot szoktak eredményezni. Sőt, a kísértéseket azok is tapasztalják, akik természetes emberszeretetben vannak, valamint következésképpen az eretnekek, pogányok, bálványimádók is, felemelkedvén a hitéletük –melyet ápolnak – elleni támadásból. Ezek azonban csak olyan gyötrődések, melyek versenyre kelni próbálók a szellemi kísértésekkel.

AC 848. Amikor a kísértések elmúlnak, az olyan, mintha változás lenne, és ha a kísértés szellemi volt, ez az igaz és a hamis közti ingadozás, ami határozottan nyilvánvaló lehet abból, hogy a kísértés az újjászületés kezdete. Mivel minden újjászületés vége az, hogy az ember új életet kaphat, vagy még inkább, hogy életet kaphat, és nem emberi létből ember lehet, vagy halottból élő, ezért amikor az előző életét, mely csupán állati, a kísértés lerombolja, nem tud mást tenni, mint ingadozni az igaz és hamis között. Az igazság az új életé, a hamisság a régié. És hacsak nem rombolják le az előző életet, és foglalja el annak helyét ez az ingadozás, lehetetlen bármilyen szellemi magot elhinteni, mert nincs talaj.

\[2\] Bár amikor az előző életet lerombolják, és ez ilyen ingadozást eredményez, az ember nem igazán tudja mi az igaz és a jó, és valójában azt is alig, vajon van-e olyan dolog, mint az igazság. Ezért, például, amikor az emberszeretet jóságáról elmélkedik, vagy ahogy azokat nevezik, a jótettekről, és azon tűnődik, tud-e tenni valamit magától, vagy van-e jóság magában, akkor olyan nagy homály és sötétség veszi körül, hogy amikor tudatják vele azt, hogy senki sem tud jót tenni magától, vagy a sajátja által, és még kevésbé bír jósággal, hanem minden jóság az Úrtól van, és minden jóság egyedül Ő maga, elmerül a csodálkozásban. Így van a hit minden más dolgában is; de mégis, az értelmének homályossága és sötétsége észrevehetően és fokozatosan megvilágosodik.

\[3\] Pontosan az a helyzet az újjászületéssel, mint az ember csecsemőként való születésével. Az élete akkor nagyon érthetetlen; szinte semmit sem tud, ezért először csak egy általános benyomást kap a dolgokról, melyek fokozatosan válnak egyre tisztábbá, ahogy részletes elképzelések kapcsolódnak hozzájuk, majd ezekhez újabb, még kisebb részletek. Így ábrázolják az általánosságokat a részletek, tehát a gyermek nemcsak a dolgok létezését tanulhatja meg, hanem azok természetét és minőségét is. Így van ez mindenkivel, aki lelki kísértésből jut ki; valamint a másvilágon azok állapota, akik hamisságban és ürességben éltek, hasonló. Ezt az állapotot nevezik Ingadozásnak, és itt úgy írják le, mint „elmenének a vizek a földről folyton fogyván”.

AC 849. _Száz ötven nap mulva megfogyatkozának a vizek._ Ez jelenti, hogy a kísértés megszűnt, ami nyilvánvalóan következik abból, amit eddig elmondtak. Az, hogy a „százötven nap” az időtartamot jelenti, nyilvánvaló abból, amit mondtak az előző fejezetben (Mózes I. könyve 7:24); itt pedig az ingadozás időszaka és egy új élet kezdete.

AC 850. 4. vers. _A bárka pedig a hetedik hónapban, a hónak tizenhetedik napján, megfeneklett az Ararát hegyén._ „A bárka megfeneklett” jelenti az újjászületést; a „hetedik hónap” jelenti mindazt, ami szent; a „hónak tizenhetedik napja” jelenti mindazt, ami új; az „Ararát hegye” pedig a világosságot.

AC 851. Az, hogy a „bárka megfeneklett” jelenti az újjászületést, nyilvánvaló abból a tényből, hogy a „bárka” jelenti ennek az egyháznak az emberét; valamint, hogy a benne lévő minden dolog az emberben lévő dolgokat, ahogy ezt már előzőleg megmutattuk. Amikor a „bárkára” azt mondják, hogy „megfeneklett”, azt jelenti, hogy az ember az újjászületés folyamatában volt. A betű szerinti értelem kapcsolata valójában azt engedi sejtetni, hogy a bárka „megfeneklése” jelenti a kísértést követő ingadozás megszűnését (az előző versben beszélt róla), azonban az ingadozások, melyek kétségek és homályosságok arra vonatkozóan mi az igaz és a jó, nem szűnnek meg, hanem folytatódnak egész idő alatt, ahogy ez nyilvánvaló lesz a következőkből. Az magától értetődő, hogy a dolgok folytonossága más a belső értelemben; mivel ezek titkok, megengedtetett nekem, hogy feltárjam. A szellemi emberek, mint a mennyeiek, a kísértések eltűrése után az Úr „pihenéséhez” lesznek hasonlóak, továbbá a hetedik hónaphoz (nem a hetedik naphoz, mint a mennyei ember). A mennyei emberre vonatkozik az Úr pihenése, vagy Szabbat, és a hetedik nap, lásd fent (84-88). Bár különbség van a mennyei és szellemi ember között, az előbbi „pihenését” az eredeti nyelvben egy szó fejezte ki, melynek jelentése „szabbat” volt, míg az utóbbi „pihenésére” egy másik kifejezés volt, melyet „Noénak” neveztek, melynek megfelelő jelentése „pihenés”.

AC 852. Az, hogy a „hetedik hónap” jelenti azt, ami szent, bőven nyilvánvaló abból, amit előzőleg megmutattunk (84-87, 395, 716). Ez a szentség egyezik azzal, amit már mondtunk a mennyei emberre vonatkozóan (Mózes I. könyve 2:3): a hetedik nap szent, mert az Úr akkor megpihent.

AC 853. Az, hogy a „tizenhetedik nap” jelenti azt, ami az új, nyilvánvaló abból, amit elmondtunk és megmutattunk erre a számra a vonatkozó fejezetben (Mózes I. könyve 7:11) (755 sz.), ahol ez a kezdetet jelentette és minden kezdet új.

AC 854. Az, hogy az „Ararát hegye” jelenti a világosságot (lumen), nyilvánvaló a „hegy” jelentéséből, lévén az a szeretet és emberszeretet jósága (795 sz.); és az „Ararát” jelentéséből, lévén világosság, így az újjászületés világossága. Új fény, vagy az újjászületés első fénye, sohasem a hit igazságainak ismeretéből eredezteti létezését, hanem az emberszeretetből. A hit igazságai olyanok, mint a fény sugarai; a szeretet, vagy emberszeretet, mint a láng. Az újjászületett ember fénye nem a hit igazságaiból van, hanem az emberszeretetből, maguk a hit igazságai pedig az abból eredő fény sugarai. Ezért nyilvánvaló, hogy az „Ararát hegye” jelenti az ilyen fényt. Ez az első fény, amit a kísértés után felfogtak, és mivel ez az első, ezért homályos, tehát fénynek hívják, nem világosságnak.

AC 855. Ezekből a dolgokból most nyilvánvaló, hogy ez a vers belső értelemben mit jelent, vagyis hogy a szellemi ember egy szent „pihenés” egy új szellemi fény következtében, ami az emberszeretetből ered. Ezen igazságokat az angyalok fogják fel csodálatosan sokoldalúan, gyönyörűséges rendben. Egy ember csak egyetlen ilyen elképzelést tud megszerezni, bár a dolgok ezrei több rétegben vannak, amely beavatkozhat, és hatással lehet rá, ám az ilyen dolgokat valójában képtelenség leírni. Végig ilyen az Úr Igéje a belső értelemben, még akkor is, mikor úgy tűnik, hogy az a kezdeti történelem betű szerint, amikor is itt azt mondják „a bárka pedig a hetedik hónapban, a hónak tizenhetedik napján, megfeneklett az Ararát hegyén...

AC 856. 5. vers. _A vizek pedig folyton fogyának a tizedik hónapig; a tizedikben, a hó első napján meglátszának a hegyek csúcsai._ „A vizek pedig folyton fogyának” jelenti, hogy a hamisságok kezdenek eltűnni; „a tizedik hónapig” jelenti az igazságot, mely a maradványoké; „a hó első napján meglátszának a hegyek csúcsai” jelenti a hit igazságait, melyek látszani kezdtek.

AC 857. _A vizek pedig folyton fogyának._ Ez jelenti azt, hogy a hamisságok kezdenek eltűnni, és ez nyilvánvaló magukból a szavakból, mint azt már megmutattuk az előbb (3. vers), ahol azt mondják „és elmenének a vizek a földről folyton fogyván”. Bár itt azt mondják, hogy „a vizek folyton fogynak”, és ez, ugyanúgy, mint az előző kifejezés, jelenti az ingadozást az igaz és hamis között, de itt az ingadozások csökkennek. A kísértés utáni ingadozással az a helyzet, hogy az ember nem tudja mi az igazság, de az ingadozás fokozatosan megszűnik, így az igazság fénye előtűnik. Ennek oka az, hogy ameddig az ember ilyen állapotban van, a belső ember, vagyis az Úr a belső emberen keresztül, nem tudja befolyásolni a külsőt. A belső emberben megvannak a maradványok, melyek a jónak és igaznak hatásai, mint előbb leírtuk. A külsőben vannak az érzéki vágyak és az eredő hamisságok, és amíg ez utóbbiak nem csökkennek és lesznek semmivé, az út nincs nyitva a belsőből – vagyis az Úrtól a belsőn keresztül – jövő jóság és igazság felé.

\[2\] A kísértések ezért véget érnek, hogy az ember külsője legyőzhető legyen, és így engedelmeskedjen a belsőnek. Ez pedig nyilvánvaló lehet mindenki számára abból a tényből, hogy amint az ember szeretetét megtámadják, és megtörik (szerencsétlenségek, betegség, bánat idején), az érzéki vágyai kezdenek csendesedni, ugyanakkor ő jámboran kezd beszélni; de ahogy visszatér az előző állapot, újra a külső ember uralkodik, és alig gondol ilyen dolgokra. Hasonló történik a halál órájában, amikor a testi dolgok kezdenek megsemmisülni. Ebből mindenki láthatja, mi a belső ember, és mi a külső, és hogy milyen maradványok vannak, milyenek az érzéki vágyak és örömök, melyek a külső emberéi, amit az Úr befolyása a belső emberen keresztül akadályoz. Ebből teljesen világos mindenki számára, hogy a kísértéseket, vagy a belső fájdalmakat hívják a tudat, hatás fullánkjainak, vagyis a külső ember engedelmeskedik a belsőnek. A külső ember engedelmessége semmi más, mint ez: a jó és igaz hatásait az érzéki vágyak és az eredő hamisságok nem tartják fel, nem állnak ellen neki, nem fojtják meg. Az érzéki vágyak és hamisságok megszűnését itt a „vizek fogyásával” írják le.

AC 858. Az, hogy „a tizedik hónapig” jelenti az igazságot, melyek a maradványoké, nyilvánvaló a „tíz”, mint maradvány jelentéséből (576 sz.), és abból, amit mondtunk a fentiekben, a belső emberben lévő maradványokról.

AC 859. Az, hogy „a hó első napján meglátszának a hegyek csúcsai” jelenti a hit igazságait, melyek látszani kezdtek, nyilvánvaló a „hegyek” jelentéséből (795 sz.), lévén azok a szeretet és emberszeretet jóságai. A csúcsai látszani kezdenek, amikor az ember újjászületik, és megajándékozták a tudattal, így emberszeretettel is. Aki azt feltételezi, hogy más talajról is, mint a szeretet és emberszeretet jósága látja a hegyek csúcsait, vagyis a hit igazságait, teljes tévedésben van; hasonlóképpen. a zsidókhoz és a világi pogányokhoz mivel ők ezek nélkül is látni vélik. A „hegyek csúcsai” a világosság első sugara, mely megjelenik.

AC 860. Ezen dolgokból az is nyilvánvaló, hogy minden újjászületés estétől reggelig történik, ahogy ezt hatszor kijelentették Mózes I. könyvének első fejezetében, ahol az újjászületett emberrel foglalkoznak, ahol az estét (Mózes I. könyve 1:2, 3), és a reggelt (Mózes I. könyve 1:4, 5) leírják. Jelen versben a világosság első sugarát, vagy ezen állapot reggelét írják le a „meglátszanak a hegyek csúcsai” által.

AC 861. 6. vers. _És lőn negyven nap múlva, kinyitá Noé a bárka ablakát, melyet csinált vala._

„És lőn negyven nap múlva” jelenti az előző állapot időtartamát, és következő kezdetét; „kinyitá Noé a bárka ablakát, melyet csinált vala” jelenti a második állapotot, amikor a hit igazságai megjelentek neki.

AC 862. _És lőn negyven nap múlva._ Ez jelenti az előző állapot időtartamát, és következő kezdetét, nyilvánvaló a „negyven” jelentéséből, melyet a 730. szám alatt megmagyaráztunk; ahol, lévén a kísértés a téma, azt mondják „negyven nap és negyven éjszaka”, ami a kísértés időtartamát jelenti. De mivel a téma itt a kísértést követő állapot, azt mondják „negyven nap”, nem negyven éjszaka. Ennek oka az, hogy az emberszeretet, melyet az Igében a „naphoz” hasonlítanak, és „napnak” neveznek, kezd megjelenni. A hit, mely megelőzi, még nem kapcsolódott az emberszeretethez, így „éjszakához” hasonlítják, és „éjszakának” is nevezik. (Mózes I. könyve 1:16). Az Igében a hitet szintén „éjszakának” hívják, ugyanis világosságát az emberszeretettől kapja, ahogy a hold a naptól. Ezért a hitet a „holdhoz” is hasonlítják, és „holdnak” hívják, a szeretetet, vagy emberszeretetet pedig a „naphoz” hasonlítják, és annak hívják. A „negyven nap” (vagy az időtartam, amit jelent) összefüggésben van mindazzal, ami előzőleg volt, és ami ezután lesz, ezért mondják „negyven nap múlva”, mivel így jelenti az előző állapot időtartamát és annak az állapotnak kezdetét, amivel itt foglalkoznak. Ezután kezdődik ezen egyház emberének második állapotának leírása a kísértés után.

AC 863. _Kinyitá Noé a bárka ablakát, melyet csinált vala._ Ez jelenti a második állapotot, amikor a hit igazságai megjelentek neki, ami nyilvánvaló a vonatkozó vers utolsó szavaiból: „meglátszanak a hegyek csúcsai”, és annak jelentéséből, valamint az „ablak” jelentéséből (655 sz.), ami a megértés, vagy ami ugyanaz, a hit igazsága; hasonlóan a világosság első fénysugarához. A megértésre, vagy a hit igazságaira vonatkozóan, amit az „ablak” jelent, megfigyelhető, itt és előzőleg, hogy a hit igazságai csak a szeretet, vagy emberszeretet jóságából eredhetnek, mivel nem lehet igaz megértés, csak az akaratéból. Ha eltávolítod az akaratot, nincs megértés, ahogy azt már sokszor megmutattuk. Ha eltávolítod az emberszeretetet, nincs hit. Azonban mivel az ember akarata csupán érzéki vágy, annak érdekében, hogy meggátolja a megértés, vagy a hit igazságának az érzéki vágyakba való merülését, az Úr csodálatosan gondoskodott arról, hogy a megértés különüljön el az ember akaratától, egy bizonyos közeg által, ami a tudat, és amelybe az Úr elültette az emberszeretetet. E csodálatos gondviselés nélkül senkit sem lehetne megmenteni.

AC 864. 7. vers. _És kibocsátá a hollót, és az elrepűlt, meg visszaszállt, míg a vizek a földről felszáradának._ „Kibocsátá a hollót, és az elrepűlt, meg visszaszállt” jelenti, hogy a hamisságok még mindig zavart okoznak; a „holló” jelenti a hamisságokat; az „elrepült és visszaszállt” azt, jelenti, hogy ilyen az állapotuk; „a vizek a földről felszáradának” jelenti a hamisságok nyilvánvaló szétoszlását.

AC 865. _Kibocsátá a hollót, és az elrepűlt, meg visszaszállt_ jelenti, hogy a hamisságok még mindig zavart okoznak, nyilvánvaló a „holló” és az „elrepült és visszaszállt” jelentéséből, melyre vonatkozóan többet mondunk a következőkben. Ebben a fejezetben az újjászületett ember második állapotát írják le a kísértés után, amikor a hit igazságai, mint a világosság első fénysugarai, látszani kezdenek. Olyan ennek az állapotnak természete, hogy a hamisságok folyamatosan zavart okoznak, így a reggeli szürkületre hasonlít, amikor az éjszaka homályából még valami megmarad, itt ezt jelenti a „holló”. A szellemi emberrel levő hamisságok, különösen az újjászületés előtt, olyanok, mint egy sűrű felhő. Ennek oka az, hogy semmit nem tud a hit igazságairól, csak amit az Igében kinyilatkoztatnak, ahol minden dolgot általánosságban jelentenek ki. Az általánosságok olyanok, mint a sűrű felhő, minden általánosság ezer és ezer részletet takar, és minden egyes részlet ezer és ezer sajátosságot, és minden általánosságot megvilágít a részletek sajátossága. Ezek sohasem voltak feltárva az ember számára, mert mind leírhatatlanok, mind felfoghatatlanok, így nem lehet elfogadni, és elhinni őket, mert ellentétesek azokkal a téveszmékkel, melyek ott vannak az emberben, és amiket nem engednek könnyen megsemmisíteni.

\[2\] Teljesen másként van a mennyei emberrel, aki bírja az Úrtól való elfogadást, benne a részleteket, és a részletek sajátosságát. Például: az igaz házasság az, ha egy ember egy feleséggel van, és az ilyen házasság a mennyei házasságot képviseli, ezért a mennyei boldogság benne lehet, de ez egy ember sok feleséggel történő házasságában soha sincs meg.

A szellemi ember, aki ezt az Úr Igéjéből tudja, belenyugszik ebbe, és elfogadja, mint a tudat dolgát, hogy a házasság egynél több feleséggel bűn, de ennél többet nem tud. A mennyei ember dolgok ezreit fogja fel, mely ezt általánosan igazolja, így a több feleséggel való házasság borzalommal tölti el. Mivel a szellemi ember csak általánosságokat ismer, és a tudatát ezekből alakítja, és mivel az Ige általánosságai hozzáidomulnak a téveszmékhez, nyilvánvaló, hogy számtalan hamisságot, melyet megsemmisíthetetlenek, csatlakoznak hozzájuk és beléjük férkőznek. Ezeket a hamisságokat jelenti itt a „kibocsátá a hollót, és az elrepűlt, meg visszaszállt”.

AC 866. Az, hogy a „holló” jelenti a hamisságokat, nyilvánvaló általános módon, amit elmondtunk és megmutattunk a madarakra vonatkozóan, nevezetesen, hogy a megértés, az ész, és az ismeretanyag dolgait jelentik, valamint azok ellentétét, melyek a következtetés és hamisságok. Mindkettőt leírják az Igében a madarak számos fajtájával: a megértés igazságai azok a madarak, melyek kedvesek, szépek, és tiszták; a hamisságok pedig azok a madarak, melyek ragadozók, csúnyák, és tisztátlanok; minden egyes esetben az igazság, vagy hamisság fajtája szerint változnak. Nagy és sűrű hamisságokat írnak le a baglyokkal és hollókkal. A baglyokkal azért, mert az éjszaka sötétjében élnek, a hollókkal pedig azért, mert fekete színűek. Mint Ésaiásnál:

_„Gém és holló lakja azt”_ (Ésaiás 34:11)

Ahol a zsidó egyházat úgy írják le, mint csupa hamisság tartózkodási helyét, és a bagoly és a holló képviselik.

AC 867. Az „elrepült és visszaszállt” azt jelenti, hogy ilyen az állapota, ami nyilvánvaló az emberrel lévő hamisságokból, míg az a kísértések utáni első és második állapotban van, vagyis hogy a hamisságok elszállnak és visszaszállnak. Ezért említették fent, hogy az ember ezalatt csak a legáltalánosabb dolgokat ismeri, és csak abban lehet, melybe a testi, értelmi és világi dolgokból fakadó elképzelések folynak, melyek nem felelnek meg a hit igazságainak.

AC 868. _A vizek a földről felszáradának._ ez jelenti a hamisságok nyilvánvaló szétoszlását, nyilvánvaló az ember újjászületése alatti állapotából. Mindenki azt hiszi napjainkban, hogy az emberben lévő gonoszságok és hamisságok teljesen elkülönülnek és megszűnnek az újjászületés alatt, így amikor újjászületik semmi gonosz, és hamis nem marad, hanem tisztává és igazzá válik, mint aki megmosdott és megtisztult a vízben. Ez a nézet borzasztó hamis; egyetlen gonoszság, vagy hamisság sem rázható le úgy, hogy megszűnjön. Bármi, amit csecsemőkorban örökölt az ember, vagy tettével és cselekedetével megszerzett, megmarad. Az ember annak ellenére, hogy újjászületés alatt van, semmi más, mint gonoszság és hamisság, ahogy megmutatják az életet a lelkeknek a halál után. Ennek igazságát hatásosan be lehet bizonyítani annak megfontolásával, hogy az emberben nincs semmi jóság, és igazság, csak az, ami az Úrtól van, míg minden gonoszság és hamisság magától az embertől van. Az ember, a szellem, sőt még az angyal is, ha teljesen magára hagyják, a pokolba szalad magától; azért is mondják az Igében, hogy a menny nem bűntelen. Ezt az angyalok is elismerik, aki pedig nem ismeri el, nem lehet az angyalok között. Egyedül az Úr könyörületessége az, ami megszabadítja őket, húzza ki a pokolból és tartja őket vissza attól, hogy maguktól oda siessenek. Az, hogy az Úr tartja őket vissza attól, hogy a pokolba siessenek, nyilvánvalóan elfogadott az angyalok által, és egy bizonyos mértékben a jó szellemek által is. A gonosz szellemek, mint az emberek, nem hisznek ebben; bár gyakran megmutatják ezt nekik Az Úr könyörületességéből tapasztalataimat elmondom a következőkben.

\[2\] Azóta az ember állapota olyan, hogy sem gonosztól, sem hamisságtól nem szabadulhat meg úgy, hogy az kitörlődjön, mert az élet, mely neki megfelel, gonoszból és hamisból áll, az Úr, Isteni könyörületességéből, mialatt újjáalkotja az embert a kísértés által, olyannyira elfojtja a gonoszságokat és hamisságokat, mintha azok holtak lennének. Bár azok nem holtak, csak oly mértékben vannak elfojtva, hogy ne tudjanak harcolni a jóság és igazság ellen, ami az Úrtól származik. Ugyanakkor az Úr a kísértéseken keresztül az embernek a jóság és igazság befogadásának új képességét adja, megajándékozva őt a jóság és igazság eszméivel és hatásaival, melyhez a gonoszság és hamisság hajlítható. Beillesztve az általánosságába (a fentiekbe) a részleteket és ezekbe a sajátosságokat, ezeket felhalmozza az emberben, és amelyről az ember nem tud semmit, mivel a felfogás és befogadás területének belsejében vannak. Ezek természete az, hogy gyülekezőhelyül és eszközként szolgáljanak, úgy, hogy az Úr beléjük tudja táplálni az emberszeretetet, és az emberszeretetbe az ártatlanságot. Az ember, a szellem, az angyal e csodálatos csillapítás által egyfajta szivárványt képviselhet, ezért a szivárványt a szövetség jelévé tették (Mózes I. könyve 9:12-17), mellyel kapcsolatban az Úr Isteni könyörületességéből ebben a fejezetben beszélni fogunk. Amikor az ember így alakul – ahogy mondják: újjászületik –, minden gonoszság és hamisság megmarad, de ugyanakkor minden jósága és igazsága is. Egy gonosz emberrel minden gonoszsága és hamissága, csakúgy, mint a testi életében, visszatér a másik életben, és borzasztó képzelgésekbe és büntetésekbe fordul. De a jó emberrel, minden jó és igaz állapota, mint a barátság, emberszeretet, ártatlanság, a másik életben is felidéződik, és az örömeivel, boldogságával együtt, nagyon megnövekszik, és többszöröződik. Ezek azok a dolgok, amit a vizek felszáradása jelent, mely a hamisságok látszólagos szétoszlása.

AC 869. 8. vers. _Kibocsátá a galambot is, hogy meglássa, vajjon elfogytak-é a vizek a föld színéről._ A „galamb” jelenti a hit igazságát és jóságát, mely az újjászületettel van; „kibocsátá a galambot is, hogy meglássa” jelenti a hit igazságainak és jóságainak befogadási állapotát; „vajjon elfogytak-é a vizek” jelenti a hamisságokat, melyeket visszatartanak; „föld színe” jelenti azokat a dolgokat, melyek az egyház emberében vannak; azt mondják „szín”, mert ez az első állapot, amikor az ember egyházzá lesz.

AC 870. Az, hogy a „galamb” jelenti a hit igazságát és jóságát, mely az újjászületettel van, nyilvánvaló a „galamb” jelentéséből az Igében, különösen annak a galambénak, mely akkor jött Jézushoz, mikor megkeresztelték, melyről Máténál olvashatjuk:

„És Jézus megkeresztelkedvén, azonnal kijöve a vízből; és ímé az egek megnyilatkozának néki, és ő látá az Istennek Lelkét alájőni mintegy galambot és ő reá szállani.” (Máté 3:16; János 1:32; Lukács 3:21, 22; Márk 1:10, 11)

Itt a „galamb” semmi mást nem jelent, mint a hit szentségét, és magát a „keresztelést”, újjászületést; az új egyházat, mely megjelent, a hit igazságát, és jóságát, melyet az egyház kapott az Úrtól az újjászületés által. Hasonló dolgokat képviselnek és tartalmaznak a fiatal galambok, vagy gerlék, melyeket felajánlanak áldozatra és tűzáldozatra a zsidó egyházban, amiről olvashatunk Mózes III. könyvében (1:14-17; 5:7-10; 12:6, 8; 14:21, 22; 15:14, 29, 30), Mózes IV. könyvében (6:10, 11) és Lukácsnál (2:22-24), és ahogy nyilvánvaló még számos fejezetből. Az, hogy ilyen a jelentése mindenki megértheti abból az egyedüli szempontból, hogy szükséges volt képviselniük valamit. Egyébként az egyházban egy jelentés nélküli élettelen dolog lenne, ezért nem lehetne összefüggésében Isteni, de abból él, ami a belső jelentés, és az az Úrtól van.

\[2\] Az, hogy a „galamb” általánosságban a hit értelmi dolgait jelenti a prófétáknál is, nyilvánvaló, mint Hóseásnál:

_„És olyan lett Efraim, mint az együgyű galamb: balgatag! Égyiptomhoz kiáltanak, Assiriához folyamodnak.” (Hóseás 7:11)_

Újra, Efraimra vonatkozóan:

_„Rettegve jőnek elő, mint a madár, Égyiptomból, és mint a galamb, Assiriának földéből” (Hóseás 11:11)_

Itt „Efraim” jelenti azt, aki értelmes, „Egyiptom” azt, aki rendelkezik a tudással, „Assiria” azt, aki okos, a „galamb” pedig a hit értelmi dolgait. Itt a téma szintén a szellemi egyház újjászületése. Újra Dávidnál:

„_Ne adjad a fenevadnak a te gerliczédnek lelkét” (Zsoltárok könyve 74:19)_

Ahol a „fenevadak” jelentik azokat, akik nem bírnak emberszeretettel; a „gerlice lelke” a hitéletet. Lásd azt is, amit már előzőleg elmondtunk és megmutattunk a madarakról, hogy az értelmi dolgokat jelentik: jóindulatú, szép, tiszta és hasznos madarak az értelmi igazságokat és jóságot; de a kegyetlen, csúnya, tisztátalan, és haszontalan madarak az ellentétet, vagyis hamisságokat – és ilyen a holló, mely itt ellentéte a galambnak.

AC 871. _Kibocsátá a galambot is, hogy meglássa._ Az, hogy ez jelenti a hit igazságainak és jóságainak befogadási állapotát, nyilvánvaló a dolgok kapcsolatából, és abból, ami következik, ahol az ember újjászületésének három állapotával foglalkoznak a kísértések után, amit a galamb háromszori kibocsátása jelképez. Itt a szavak megközelítőleg magukban foglalják a felkutatást, amikor azt mondják „kibocsátá a galambot is, hogy meglássa”, vagyis vajon a vizek apadtak-e, azaz vajon a hamisságok még olyan bőven vannak-e, hogy a jóságot és igazságot még nem lehet befogadni. De az Úrral nincs kutatás, mert Ő minden dolgot ismer mind általánosságban, mind részleteiben. Belső értelemben ezért a szavak nem kutatást jelentenek, hanem állapotot, itt az első állapotot, amikor a hamisságok még akadályoztak, és melyet az „elfogytak-e a vizek” szavak jelentenek.

AC 872. Az, hogy a „föld színe” jelenti azokat a dolgokat, melyek ezen egyház emberében vannak, és a „földet” említik, mert ez az első állapot, mikor az ember egy egyházzá válik, nyilvánvaló a „föld” jelentéséből, mivel az egyház emberét „földnek” nevezik, amikor a hit jóságát és igazságait már elvetették benne, ugyanis előtte „talajnak” hívták. Mózes I. könyvének első fejezetében, mielőtt az ember mennyeivé vált, „talajként” beszélnek róla, amikor azonban mennyeivé vált, ahogy a második fejezetben leírták, „földként” és „mezőként” beszéltek róla. Hasonlóan a jelen fejezetben is. Csupán a „talaj” és a „föld” szavakból látható, mit jelentenek belső értelemben, nemcsak itt, de mindenhol az Igében. A „föld” általános értelemben az egyházat jelenti; és mert az egyház az egyház emberét is jelenti, mert ahogy mondtuk az előbb: az egyház minden egyes embere egy egyház.

AC 873. 9. vers. _De a galamb nem talála lábainak nyugvóhelyet és visszatére ő hozzá a bárkába, mert víz vala az egész föld színén; ő pedig kezét kinyujtá, megfogá, és bévevé azt magához a bárkába._ A „galamb nem talála lábainak nyugvóhelyet” jelenti, hogy a hit jósága és igazsága még nem tud meggyökerezni; „visszatére ő hozzá a bárkába” jelenti, hogy a jóság és igazság megjelenik az embernél, bár az a hité volt; „mert víz vala az egész föld színén” jelenti, hogy a hamisságok még túlsúlyban vannak; „ő pedig kezét kinyujtá” jelenti a saját erejét; „megfogá, és bévevé azt magához a bárkába” jelenti, hogy magától tette azt, ami helyes, és gondolta azt, ami igaz.

AC 874. Itt ezen egyház emberének újjászületésének első állapotát írják le a kísértés után, mely állapot általános mindenki számára, aki újjászületés alatt van, vagyis, hogy magukról feltételezik, hogy azt teszik, ami jó, és azt gondolják, ami igaz. Mivel még nagy homályban vannak, az Úr hagyja, hogy ezt képzeljék. Minden jó, amit tesznek, és minden igaz, amit gondolnak miközben ilyen elképzeléseik vannak, de ez nem a hit jósága és igazsága. Bármit is tesz az ember magától, az nem lehet jó, mert az magától van, azaz, egy olyan forrásból, mely tisztátalan és a legpiszkosabb. Ebből a tisztátalan és piszkos forrásból jó nem származhat, mert az ember mindig a saját érdemeire és igazságosságára gondol. Néhányan még olyan messzire is elmennek, hogy másokat lenézzenek, összehasonlítva magukkal, mint ahogy az Úr tanítja Lukácsnál (18:9-14), és mások más módon csalatkoznak. Az ember saját érzéki vágyai keverednek egymással, mialatt látszólag úgy tűnnek, hogy jók, belül szennyesek. Ezért a jó, amit az ember ebben az állapotában tesz, nem a hit jósága, és ugyanez a helyzet az igazsággal is, amit gondol. Mert bár amit gondol lehet nagyon igaz, addig is, míg a sajátjától van, valóban a hit igazságában van, de ebben a hit jósága nincs benne. Minden igazságnak, annak érdekében, hogy a hit igazsága legyen, az Úrtól való hit jóságával kell rendelkeznie. Először ekkor van jóság és igazság.

AC 875. _A galamb nem talála lábainak nyugvóhelyet._ Ez jelenti, hogy a hit jósága és igazsága még nem tudott meggyökerezni, ami nyilvánvaló a „galamb” jelentéséből, lévén az a hit igazsága; valamint a „lábainak nyugvóhelye” jelentéséből, ami: gyökeret verni. A következőkben lesz szó annak okáról, hogy miért nem tud gyökeret verni, nevezetesen, hogy a hamisságok még mindig túlsúlyban vannak. De ez érthetetlen marad addig, amíg ismert nem lesz, hogy a szellemi ember újjászületését milyen hatások érik.

\[2\] Ennél az embernél a hit ismeretét az Ige szavaiból, vagy a tan dolgaiból ültetik az emlékezetébe ettől, és ez által (mely az Ősi Egyházat a Legősibb Egyháztól megkülönbözteti) az eszét irányítják. Addig azonban amíg a hamisságok befolynak, a hit igazságai, bár elvetették őket, nem verhetnek gyökeret. Csak a felszínen maradnak, vagyis az emlékezetben; és a talaj sem válik alkalmassá addig, míg a hamisságokat ki nem rázzák, úgy hogy ne jelenjenek meg, ahogy előzőleg mondtuk.

\[3\] Ennél az embernél az igazi talajt az eszében készítik elő, és amikor elkészült, az Úr az emberszeretet jóságát ülteti bele, a tudaton keresztül pedig, melyből később cselekszik, az Úr plántálja belé a hit jóságait és igazságait. Ennek az embernek az észbeli dolgait az Úr elválasztja az akaratiaktól, így azok sohasem egyesülnek; mert ha egyesülnének, örökre megsemmisülne az ember.

\[4\] A Legősibb Egyház emberénél az akarat dolgai egyesültek a megértésével, és ugyanígy az angyaloknál is. Azonban ezek sem az Ősi Egyház emberénél nem egyesültek, sem a szellemi embereknél. Valójában úgy tűnik, mintha az emberszeretet dolgait az akaratukból tennék, de ez csak külsőség és megtévesztés. Az emberszeretet minden jósága, amit tesz, egyedül az Úrtól van, nem az akaratától, hanem a tudatán keresztül. Ha az Úr kicsit is engedne, és hagyná, hogy az ember saját akaratából cselekedjen, a jóság helyett gyűlöletből, bosszúból és kegyetlenségből gonosz dolgokat művelne.

\[5\] Ugyanez a helyzet az igazsággal, amikor a szellemi ember gondolkodik és beszél. Csak akkor, ha tudatából gondolkodik és beszél, vagyis az Úrtól eredő jóságból, tud igazat gondolni és beszélni, egyébként úgy cselekszik, mint a pokol ördögei, amikor a világosság angyalának tettetik magukat. Mindez világossá válik a másik életben. Ezekből a dolgokból nyilvánvaló, milyen hatások érik az újjászületést, és mi a szellemi ember újjászületése. Valójában ez az ember értelmi részének elkülönítése az akarati résztől a tudat eszközeivel, melyet az Úr alakít az értelmi részében. Minden cselekedet úgy tűnik, mintha az ember akaratából tette volna, de igazából az Úr tette.

AC 876. Visszatére ő hozzá a bárkába. Ez jelenti, hogy a jóság és igazság megjelenik az embereknél, habár azok a hité voltak, ami nyilvánvaló abból, amit már elmondtunk, valamint a következőkből is. Belső értelemben a „visszatér a bárkához” nem jelenti a kiszabadulást; ezt az jelenti, hogy elküldték a bárkából és nem tért vissza, mint ahogy nyilvánvaló lesz a következőkből (12. vers), hogy elküldte a galambot, és az nem tért vissza hozzá többé, majd a továbbiakból (15. és 16. vers) az, hogy Noét utasították, hogy menjen el a bárkáról, és a 18. versből az, hogy Ő elment. A „bárka” jelenti ezen egyház emberének újjászületés előtti állapotát, melyben fogságban volt, vagy börtönben, körülzárva minden oldalról gonoszsággal és hamissággal, vagy az özönvízzel. Így tehát a galamb visszatérése a bárkára jelenti azt, hogy a galamb jelképezte jóság és igazság ismét visszatért az emberhez. Bármi jó, amiről az ember azt feltételezi, hogy magától tett, visszatér hozzá, mivel ez magára vonatkozik; mivel azért csinálja, hogy a világ, vagy az angyalok előtt megjelenhessen, vagy megérdemelhessea mennyet, vagy a legnagyobb lehessen a mennyben. Ilyen dolgok vannak az ember Sajátjában és minden egyes elképzelésében, bár külső formájában a hit jóságaként és igazságaként jelenik meg. A hit igazsága és jósága a legmélyebbről jövő belső jóság és igazság; vagyis a hit minden jósága és igazsága az Úrtól folyik az ember legbensőjébe. De amikor az ember Sajátjából, vagy érdekből teszi, akkor a belső mocskos és a külső tisztának látszik; csakúgy, mint a mocskos ringyó, akinek arca csinos; vagy egy etióp, vagy inkább egy egyiptomi múmia, fehér lepelbe takarva.

AC. 877. _Mert víz vala az egész föld színén._ Azt jelenti, hogy a hamisságok még túlsúlyban vannak, és ez nyilvánvaló az ár „vizeinek” jelentéséből, lévén azok hamisságok (ahogy azt biztosan megmutattuk az előzőekben), és a szavakból.

AC 878. _Ő pedig kezét kinyujtá megfogá, és bévevé azt magához a bárkába_. Ez jelenti a saját erejét, és hogy magától tette azt, ami helyes volt, gondolta azt, ami igaz volt; ez pedig nyilvánvaló a „kéz” jelentéséből, ami az erő, és így itt a saját erejét, mellyel megtette ezeket a dolgokat. „Ő pedig kezét kinyujtá megfogá, és bévevé azt magához a bárkába” magának érvényesíti és tulajdonítja az igazságot, amit a galamb jelent. Az, hogy a „kéz” jelenti az erőt, ugyanígy a hatalmat is, valamint az ebből eredő önbizalmat, nyilvánvaló az Ige sok fejezetéből, mint Ésaiásnál:

_Meglátogatom az Assiriabeli király nagyakaró szíve gyümölcsét, mert ezt mondá: Kezem erejével míveltem ezt és bölcseségemmel, mivel okos vagyok_ (Ésaiás 10:12, 13)

Ahol a „kéz” kifejezetten a saját erejét jelenti, amelynek azt tulajdonít, amit tett, és ez volt a nála tett látogatás okat. Újra:

_"És kiterjeszti kezeit abban, mint kiterjeszti az úszó, hogy ússzék; de az Úr megalázza kevélységét és kezei csalárdságát."_ (Ésaiás 25:11)

Ahol a „kezek” jelentik az ember saját erejét, büszkeségből mások felett állónak tekintve magát.

\[2\] Újra:

_"És lakóik elájultak és megrendültek és megszégyenültek."_ (Ésaiás 37:27)

„elájultak” jelenti, hogy nem volt erejük. Újra:

_"Vajjon mondja-é az agyag alkotójának: Mit csinálsz? és csinálmányod ezt: Nincsenek kezei?"_ (Ésaiás 45:9)

Itt a „nincsenek kezei” jelenti azt, hogy nincs ereje. Ezékielnél:

_"A király szomorkodik, a fejedelem irtózatba öltözik; s a föld népének kezei megdermednek."_ (Ezékiel 7:27)

Ahol a „kezek” jelentik az erőt. Mikeásnál:

"Jaj azoknak, a kik hamisságot gondolnak és a kik ágyasházukban gonoszságot cselekesznek, és végrehajtják azt, mihelyt megvirrad, mert hatalmuk van hozzá." (Mikeás 2:1)

Ahol a „kéz” jelenti a saját erejüket, melyben úgy bíznak, mint isteneikben. Zakariásnál:

_"Jaj a mihaszna pásztornak, a ki elhagyja a juhokat! Fegyver a karjára és jobb szemére. Karja szárazra száradjon és jobb szeme sötétre sötétedjék."_ (Zakariás 11:17)

\[3\] Mivel a „kezek” jelentik az erőt, az ember gonoszságait és hamisságait folyamatosan a „kéz munkájának” nevezik. A gonoszságok az ember akaratának Sajátjából erednek, a hamisságok pedig a megértésének Sajátjából. A gonoszság és hamisság ezen forrásai eléggé nyilvánvalóak az ember Hozzátartozójának természetéből, mely semmi más, mint gonosz és hamis (39, 41, 141, 150, 154, 210, 215). Ahogy a „kezek” jelentik általánosságban az erőt, a „kezeket” sokszor vonatkoztatják Istenre, vagy az Úrra az Igében, ezért a „kezeken” belső értelemben a Mindenhatót értik, mint Ésaiásnál:

_"Uram! magas a Te kezed"_ (Ésaiás 26:11)

jelenti az Isteni hatalmat. Újra:

_"Kezeim munkáját csak bízzátok reám! én terjesztém ki kezeimmel az egeket, és minden seregöket én állatám elő"._ (Ésaiás 45:11, 12)

jelenti az Isteni hatalmat. Az újjászületést gyakran hívják az Igében „Isten keze munkájának”. Ugyanott:

_"Hiszen kezem veté e föld alapját, és jobbom terjeszté ki az egeket."_ (Ésaiás 48:13)

Ahol a „kéz” és a „jobb” jelenti a mindenhatóságot.

\[4\] Újra:

_"Vagy olyan rövid már a kezem, hogy meg nem válthat? vagy nincs bennem megszabadításra való erő?"_ (Ésaiás 50:2)

jelenti az Isteni hatalmat. Jeremiásnál:

_"Ímé te teremtetted a mennyet és földet a te nagy hatalmaddal és a te kiterjesztett karoddal. És kihoztad a te népedet, az Izráelt Égyiptom földéből jelekkel és csudákkal, és hatalmas kézzel, és kinyújtott karral_ ."(Jeremiás 32:17, 21)

jelenti az Isteni hatalmat; a „hatalmat” megnevezik a 17. versben, a „kötődést” a 21. versben. Gyakran mondják azt, hogy Izraelt „hatalmas kézzel, és kinyújtott karral” hozták ki Egyiptomból. Ezékielnél:

_"Így szól az Úr Isten: Azon a napon, melyen elválasztám Izráelt, és fölemelém kezemet a Jákób háza magvának, és megismertetém magamat velök Égyiptom földjén. Felemeltem kezemet nékik, hogy kihozzam őket Égyiptom földjéről a földre_."(Ezékiel 20:5, 6)

Mózesnél:

_"És látá Izráel azt a nagy dolgot, a melyet cselekedék az Úr Égyiptomban."_ (Mózes II. könyve 14:31)

\[5\] Azt, hogy a „kéz” jelenti az erőt, mostanra már egyértelműen kiderült ezen fejezetek alapján. Valójában a „kéz” az erő olyan kifejeződése volt, hogy annak képviselőjévé vált, mint az nyilvánvaló az Egyiptomban történt csodákból, amikor Mózesnek megparancsolták, hogy nyújtsa ki a pálcáját, vagy kezét, és így is történt, mint Mózes II. könyvében:

_"Nyújtsd ki kezedet az égre, hogy legyen jégeső."_ (Mózes II. könyve 10:22)

_"És kinyújtá Mózes az ő kezét a tengerre, az Úr pedig szárazzá tevé a tengert. És kinyújtá Mózes az ő kezét a tengerre, és visszatére a tenger az ő elébbi állapotjára."_ (Mózes II. könyve 14:21, 27)

Senki sem gondolhatja, aki beszámítható, hogy ilyen ereje volt Mózes kezének, vagy pálcájának, de kezének felemelése és kinyújtása az Isteni hatalmat jelenti, és ez egy képviselő lett a zsidó egyházban.

\[6\] Hasonló volt, mikor Józsué kinyújtotta a kopját:

_"Az Úr pedig monda Józsuénak: Emeld fel a kopját, a mely kezedben van, Ai felé, mert kezedbe adom azt. És felemelé Józsué a kopját, a mely kezében vala, a város felé. Józsué ugyanis nem voná vissza a kezét, a melyet a kopjával együtt felemelt vala, míglen megölék Ainak minden lakosát."_ (Józsué 8:18, 26)

Ebből szintén nyilvánvaló milyenek a zsidó egyház külsőségeinek képviselői; és hogyan is van ez az Igében: külső értelemben a dolgok nem tűnnek úgy, mintha az Urat és az Ő királyságát képviselnék, mint itt a kinyújtott kéz, vagy az összes más dolog, melyek nem viselik magukon a jegyet, hogy képviselnének valami, mert a gondolat csak a betű szerinti történelmi részletekre irányul. Nyilvánvaló, hogy a zsidók milyen messze kerültek az Ige és az egyházi szertartások igazi megértésétől, míg minden áldozatot csak külsőleg csinálnak, még akkor is, ha kiterjesztik a jelképes erőt Mózes pálcájára, vagy Józsué kopjájára, még akkor is, ha azokban nem volt több erő, mint a fában. De mivel az Úr mindenhatóságát jelentették, és ezt megértették a mennyben, mikor kinyújtották kezüket, vagy a pálcát, a jelek és csodák folytatódtak.

\[7\] Így volt akkor is, mikor Mózes a hegytetőn feltartotta kezeit, és Józsué állt győzelemre. Mikor leengedte kezeit, akkor Józsué hátrányba került; ezért ők felemelve hagyták kezeiket. (Mózes II. könyve 17:9-13). Ezért van az, hogy kézzel megérintik azokat, akiket megszenteltek, mint a lévitákat az emberek (Mózes IV. könyve (8:9,10,12) és Józsuét Mózes, amikor a helyét átvette (Mózes IV. könyve 27:18, 23), annak érdekében, hogy erőt adhasson. Azóta történnek a felavatás és áldás szertartásai a kéz rátételének megtartásával. Az, hogy a kiterjesztett kéz jelenti és képviseli az erőt, nyilvánvaló abból, amit az Igében Uzzáról és Jeroboámról mondanak. Uzzára vonatkozóan azt mondják, hogy rátette kezét Isten ládájára, megtartotta, ezért meghalt. (Sámuel II. könyve 6:6, 7). A „láda” képviseli az Urat, így mindent, ami szent és mennyei. Uzza kéz rátétele a ládára jelenti az ember saját erejét, azt, ami az övé; és mivel ez szentségtörés, a „kéz” szót megértik, de nem ezt fejezik ki az eredeti nyelven, még kevésbé fogadják el az angyalok, hogy egy ilyen szentségtelen dolog megérintse azt, ami szent.

\[8\] És mert Uzza rátette kezét, meghalt. Jeroboámra vonatkozóan azt mondják:

_És a mikor meghallotta a király az Isten emberének beszédét, a melyet kiáltott vala az oltár ellen Béthelben, kinyújtá Jeroboám az ő kezét az oltártól, mondván: Fogjátok meg őt. És megszárada az ő keze, a melyet kinyújtott volt ellene, és nem tudta azt magához visszavonni._

_És szóla a király, és monda az Isten emberének: Könyörögj az Úrnak a te Istenednek, és imádkozz érettem, hogy ismét hozzám hajoljon az én kezem. És mikor könyörgött az Isten embere az Úrnak, visszahajla a király keze, és olyan lőn, mint azelőtt. (Királyok könyve I. 13:4, 6)_

itt is hasonló módon a „kinyújtá a kezét” jelenti az ember saját erejét, vagy Sajátját, mely szentségtörő, és ami azt kívánja, hogy gyalázza meg azt, ami szent, azáltal, hogy az Úr embere ellen emeli fel kezét.. Ezért a kéz elszáradt, mivel azonban Jeroboám bálványimádó volt, és ezért nem tudott megszentségtelenítést elkövetni, a kezét visszaállították. Az, hogy a „kéz” jelenti és képviseli az erőt, nyilvánvaló a szellemvilág képviselőiből, ahol egy meztelen kéz tűnik néha elő, melyben elég erő van ahhoz, hogy összetörje valaki csontját, és kipréselje a legbelső velőt is, olyan rémületet okozva, mely megolvasztja a szívet; és valóban, ez az erő tényleg benne van.

AC 879. 10. és 11. vers. _És várakozék még másik hét napig, és ismét kibocsátá a galambot a bárkából. És megjöve ő hozzá a galamb estennen, és ímé leszakasztott olajfalevél vala annak szájában. És megtudá Noé, hogy elapadt a víz a földről._ „És várakozék még másik hét napig” jelenti az újjászületés második állapotának kezdetét. „Hét nap” jelenti azt, ami szent, mert most az emberszeretetről van szó. „És ismét kibocsátá a galambot a bárkából” jelenti a hit igazságai és jóságai vételének állapotát. „És megjöve ő hozzá a galamb estennen” jelenti, hogy lépésről lépésre kezdenek megjelenni. Az "estennen"-t úgy érti, mint reggel előtti pirkadatot; az „ímé leszakasztott olajfalevél vala annak szájában” jelent valami keveset a hit igazságaiból. A „levél” az igazság, az „olaj” az emberszeretet jósága, a „leszakasztott” jelenti a hit igazságát, mely abból jön, a „szájában” jelenti, hogy azt megmutatták. „És megtudá Noé, hogy elapadt a víz a földről” jelenti, hogy ezek a dolgok voltak, mert a hamisságok kevésbé akadályoznak, mint előzőleg.

AC 880. _És várakozék még másik hét napig._ Azt, hogy ez jelenti az újjászületés második állapotának kezdetét, nyilvánvaló lehet abból a tényből, hogy itt az időt úgy írják le, mely az első állapot (8 és 9. versben írták le), és a második állapot (10. és 11. versben írják le) közé esik. Annak érdekében, hogy a történelmi kapcsolatot fenntartsák, ezt a közbeeső időt „várakozásnak” nevezik. Hogy mi az helyzet az újjászületés második állapotával, látható bizonyos fokon abból, amit már elmondtunk és megmutattunk az első állapotról, amikor a hit igazságai még nem tudtak gyökeret ereszteni, mert a hamisságok meggátolták azt. A hit igazságai először akkor gyökereznek meg, amikor az ember elkezd ismerni és hinni, és előzőleg még nem eresztettek gyökeret. Amit az ember meghall az Igéből és emlékezetében tart, az csak elvetett mag. A gyökéreresztés semmi esetre sem kezdődik meg addig, amíg az ember nem fogadja el és fogadja be az emberszeretet jóságát. A hit minden igazságát a hit jósága, vagyis az emberszeretet jósága gyökerezteti. Ez van a maggal, amit a földbe vetnek még télen, és a föld hideg, valójában ott fekszik, de nem ver gyökeret. Amint azonban a nap melege felmelegíti a földet kora tavasz idején, a mag elkezd gyökeret ereszteni először magába, azután pedig a földbe. Ugyanez az eset a szellemi maggal, melyet elültettek: sohasem gyökerezik meg addig, amíg az emberszeretet jósága fel nem melegíti; aztán először magában ereszt gyökeret, majd után előbújik.

\[2\] Három dolog van az emberben, melyek ütköznek, és egyesülnek, nevezetesen a Természeti, a Szellemi, és a Mennyei. Az ember természetije sosem kap életet, kivéve a szellemitől, a szellemi sosem kap életet, kivéve a mennyeitől, a mennyei pedig egyedül az Úrtól, aki maga az élet. Annak érdekében, hogy még teljesebb képet szerezhessünk: a természeti a tárháza annak, amit a szellemitől kap, vagy az edény, melybe a szellemit öntik. A szellemi a tárháza annak, amit kap, vagy az edény, melybe öntik a mennyeit. Így a mennyei dolgokon keresztül jön az élet az Úrtól. Ilyen a beáramlás. A mennyei a hit minden jósága; a szellemi emberben az emberszeretet jósága. A szellemi az igazság, mely sohasem válik a hit igazságává, csak akkor, ha abban a hit jósága van, vagyis az emberszeretet jósága, melyben az Úrtól való élet van. Hogy még tisztább képet nyerhessünk: az ember természetije az, amit az Emberszeretet Munkája csinál kéz, vagy száj által, és így a test szervei által. Ez a munka azonban magában halott, és nem él, csak akkor, ha a szellemi benne van. A szellemi viszont nem él, csak akkor, ha a mennyeiből van, mely az Úrtól van. Ettől mondják azt a munkáról, hogy jó, de semmi sem jó, csak ami az Úrtól van.

\[3\] Ez lévén az eset, nyilvánvalónak kell lennie mindenki számára, hogy az emberszeretet minden munkájában a munka maga valójában semmi más, mint anyagi ügy, és a munka élővé léte a hit igazságának tulajdonítható, ami benne van. Továbbá a hit igazsága sem más, csak egy élettelen ügy, és a hit igazságának élete a hit jóságának tulajdonítható; továbbá a hit jósága csak akkor élő, ha az Úrtól van, aki Maga a Jóság és az Élet. Ez mutatja, hogy a mennyei angyalok miért nem hajlandóak hallani a hitről és még kevésbé a munkáról (202 sz.). Mert a mennyei angyaloknak tulajdonítják a hit és munka iránti szeretetet, a hitet szeretetből gyakorolják, még a hit munkáját is szeretetből csinálják. Így számukra mind a munka, mind a hit eltűnik, és semmi más nem marad, csak a szeretet, az abból eredő jóság, és szeretetükben az Úr. Mennyei elképzeléseik következtében ezek az angyalok elkülönülnek azoktól az angyaloktól, akiket szellemieknek neveznek. Az ő gondolatuk (és beszédük, mely a gondolatukból ered) jóval érthetetlenebbek, mint a szellemi angyalok gondolata és beszéde.

AC 881. „Hét nap” jelenti azt, ami szent, mert most az emberszeretettel foglalkoznak, nyilvánvaló a „hét” jelentéséből (395, 716 sz.). Továbbá a „hetet” behelyezték ide minden történelmi dolog összefüggéseként, mint „hét” és „hét nap” a természeti értelemben semmit sem ad hozzá, csak egy bizonyos szentséget, melyet a második állapot bír a mennyeiből, vagyis emberszeretetből.

AC 882. _És ismét kibocsátá a galambot a bárkából_. Az, hogy ez jelenti a hit igazsága és jósága vételének állapotát, nyilvánvaló abból, amit már elmondtunk a 8. versnél, ahol hasonló szavak fordulnak elő, azzal a különbséggel, hogy ott azt mondták „kibocsátá magától”. Az okot megmagyaráztuk, hogy akkor azt tette, amit magától igaznak és jónak vélt, vagyis azt hitte, hogy saját erejéből tette, ez jelenti a „magától”.

AC 883. _És megjöve ő hozzá a galamb estennen_. Ez jelenti, hogy lépésről lépésre kezdenek megjelenni a hit jóságai és igazságai; az „estennen” pedig a reggel előtti hajnalt; melyek hasonlóan nyilvánvalóak abból, amit fent elmondtunk a 8. versnél, és a tényből is, hogy az este idejét említik. Az „estére” vonatkozóan lásd azt, amit Mózes I. könyvének 1. fejezetében mondtak, ahol azt mondták hatszor „lőn este és lőn reggel”. Az „este” az újjászületés időszaka, valójában az állapoté, amikor az ember még árnyékban van, vagy még csak kevés fény látható. Magát a reggelt a 13. versben írják le Noé eltávolításával a bárkáról, és látásával. Ez volt, mert az „este” jelentette a hajnalt a reggel előtt, hogy az „estét” sokszor említették a zsidó egyházzal kapcsolatban. Ugyanez az oka annak, hogy szabbatjaik és ünnepeik este kezdődnek, és Áronnak azt parancsolták, hogy este gyújtsa meg a szent lámpát. (Mózes II. könyve 27:20, 21)

AC 884. _Ímé leszakasztott olajfalevél vala annak szájában._ Ez jelent valami keveset a hit igazságaiból, a „levél” az igazság, az „olaj” az emberszeretet jósága, a „leszakasztott” jelenti a hit igazságát, mely abból jön, a „szájában” jelenti, hogy azt megmutatták, nyilvánvaló egy olajfa jelentéséből, és magától értetődő ezekből a szavakból. Ez olyan kicsi volt, hogy úgy tűnik, mint csak egy levél volna.

AC 885. Az, hogy a „levél” az igazság, nyilvánvaló az Ige sok fejezetéből, ahol az embert egy fához hasonlítják, vagy fának hívják, és ahol a „gyümölcs” jelenti az emberszeretet jóságát, és a „levél” az abból eredő igazságot (mely valójában hasonló), mint Ezékielnél:

_"És a folyó mellett, mind a két partján mindenféle ennivaló gyümölcs fája nevekedik fel; leveleik el nem hervadnak és gyümölcseik el nem fogynak; havonként új meg új gyümölcsöt teremnek, mert vizök onnét a szenthelyből foly ki; és gyümölcsük eledelre és leveleik orvosságra valók."_ (Ezékiel 47:12, Jelenések könyve 22:2)

itt a „fa” jelenti az egyház emberét, akiben megvan az Úr királysága; a „gyümölcse” a szeretet, és az emberszeretet jósága; a „levele” az abból eredő igazságok, melyek az emberi faj tanítását és újjászületését szolgálják, ezért mondják azt, hogy a levél „orvosság”. Újra:

_"Vajjon gyökereit nem szaggatja-é ki, és gyümölcsét nem vágja-é le, hogy elszáradjon, hajtásának minden ága elszáradjon."_ (Ezékiel 17:9)

ezt a szőlőről mondják, vagyis az egyházról, az üresség állapotában, aminek a jósága, mely a „gyümölcs”, aminek az igazsága, amely „hajtásának ága”, így elszárad.

\[2\] Jeremiásnál:

_Áldott az a férfi, a ki az Úrban bízik, és a kinek bizodalma az Úr, mert olyanná lesz, mint a víz mellé ültetett fa, és a levele zöld marad; és a száraz esztendőben nem retteg, sem a gyümölcsözéstől meg nem szűnik._ (Jeremiás 17:7 8)

ahol a „zöld levél” jelenti a hit igazságát, az egyetlen hitét, mely az emberszeretetből jön. Így a Zsoltárok könyvének 1:3 fejezetében és újra Jeremiásnál:

_"Nincs gerezd a szőlőtőkén, nincs füge a fügefán, a levele is elhervadt_ "(Jeremiás 8:13)

„gerezd a szőlőtőkén” jelenti a szellemi jót; a „füge a fügefán” a természetes jót; a „levél” az igazságot, mely ebben az esetben „elhervadt”. Hasonlóképen van Ésaiásnál is (34:4). Ugyanezt jelenti az a fügefa, melyet Jézus látott és semmi mást nem talált rajta, csak leveleket, melyek leszáradtak. (Máté 21:19, 20; Márk 11:13, 14, 20). Ez a fügefa különösen a zsidó egyházat jelentette, melyben többé nem volt semmi természetes jóság; a vallási tanítás, vagy igazság, melyet megőriztek benne, a „levelek”; mert az üres egyház olyan, hogy tudja az igazságot, de nem hajlandó azt megérteni. Hasonlóan azokhoz, akik azt mondják, hogy ismerik az igazságot, vagy a hit dolgait, mégsem bírják az emberszeretet jóságát: ők csak fügefalevelek, és elszáradnak.

AC 886. Az „olíva” jelenti az emberszeretet jóságát, ez nyilvánvaló az Igében lévő jelentéséből, nem csak „olíva” jelentéséből, de „olajéból” is. Az olívaolaj volt az, amivel - a fűszerekkel együtt - a főpapokat és királyokat kenték fel, és az olívaolaj olt az is, amivel a lámpákat tartották karban. (Mózes II. könyve 30:24; 27:20) Az volt az oka, hogy olívaolajat használtak a felkenéshez és a lámákhoz, mert mindent képviselt, ami mennyei, így a szeretet és emberszeretet minden jóságát, mert az olaj a fa egyetlen kivonata, ezáltal olyan, mintha a lelke lenne, vagy mint a mennyei szeretet és emberszeretet jósága az egyetlen kivonat, ami a hit igazi lelke. Így az olaj a képviselője. Az, hogy az „olaj” jelenti azt, ami mennyei, vagy a szeretet és emberszeretet jóságát, az Ige sok fejezetéből igazolható. Ahogy az olajfát itt említik, mi csupán néhány fejezetet mutatunk be, mely igazolja jelentését. Jeremiásnál:

_"Lombos, szép formás gyümölcsű olajfa nevet adott néked az Úr"_ (Jeremiás 11:16)

ahol a Legősibb, vagy Mennyei Egyházat nevezik így, mely a zsidó egyház alapja volt; ezért a zsidó egyház minden képviselője tekintettel van a mennyei dolgokra, és ezen keresztül az Úrra.

\[2\] Hóseásnál:

_"Kiterjednek az ő ágai, és olyan lesz az ő ékessége, mint az olajfáé, illata pedig, mint a Libánoné."_ (Hóseás 14:6)

amit az egyházról mondanak, hogy elültették, akinek a dicsérete az „olajfa”, vagyis a szeretet és emberszeretet jósága; „Libanon illata” lévén az abból eredő hit igazságának hatása. „Libanon” képviseli a cédrust, mely a szellemi dolgokat jelentette, vagy a hit igazságait. Zakariásnál a gyertyatartóról beszélve:

_"És mellette két olajfa: egyik az olajtartó jobb oldalán, a másik pedig annak bal oldalán. Ezek ketten az olajjal felkenettek, a kik az egész föld Ura mellett állnak"._ (Zakariás 4:3, 14)

itt a „két olajfa” jelenti a mennyeit és szellemit, így a szeretetet, amely a mennyei egyházé, és az emberszeretet, mely a szellemi egyházé. Ezek vannak az Úr „jobb oldalán” és „bal oldalán”. Az „olajtartó” itt az Urat jelenti, mint ahogy a zsidó egyházban is Őt képviseli. A „lámpák” jelentik a mennyei dolgokat, melyekből a szellemiek származnak, mint a lángokból a világosság sugarai. Dávidnál:

_"Feleséged, mint a termő szőlő házad belsejében; fiaid, mint az olajfacsemeték asztalod körül"_ (Zsoltárok könyve 128:3)

ahol a „feleséged, mint a termő szőlő” jelenti a szellemi egyházat; a „fiak” a hit igazságai, melyeket „olajfacsemetéknek” neveznek, mert az emberszeretet jóságából vannak. Ésaiásnál:

_"És csak mezgérlés marad belőlök, mint az olajfa megrázásakor két-három bogyó az ágak hegyén"_ (Ésaiás 17:6)

ahol a tárgyalt téma az emberben levő maradványok; "olajfa", jelenti a mennyei maradványokat. Mikeásnál:

_"olajat sajtolsz te, de nem kened magadat olajjal, és mustot is, de bort nem iszol!"_ (Mikeás 6:15)

És Mózesnél:

_Szőlőket ültetsz és míveled azokat, de bort nem iszol. Olajfáid lesznek minden határodban, de nem kened magadat olajjal._ (Mózes V. könyve 28:39, 40)

ahol a téma a tanok bősége a hit jóságáról és igazságáról, melyeket tulajdonságuk miatt az emberek elutasítottak. Ezekből a fejezetekből nyilvánvaló, hogy a „levél” jelenti a hit igazságát, és az „olajfa” az emberszeretet jóságát. A hasonló dolgokat az „olajfalevelek” jelentik, melyet a galamb hozott a szájában. Vagyis most az Ősi Egyház emberében megjelent egy kevés a hit igazságából és az emberszeretet jóságából.

AC 887. _És megtudá Noé, hogy elapadt a víz a földről._ Ez jelenti, hogy ezek a dolgok voltak, mert a hamisságok kevésbé akadályoznak, mint előzőleg, nyilvánvaló a 8. versben lévő ugyanezen szavak jelentéséből. Mivel a hamisságok kevésbé akadályoznak a második állapotban, amelyről itt szó van, a helyzet az, hogy minden hamisság, melyet az ember megszerzett, megmarad, mivel senki nem szüntette meg azokat, mint ezt előzőleg megmondták. Amikor azonban az ember újjászületett, az igazságokat beléültették, melyekhez hajlította az Úr a hamisságokat, ezért tűnik úgy, mintha lerázták volna azokat, méghozzá a jóság eszözeivel, melyekkel az embert megajándékozták.

AC 888. 12. vers. _És ismét várakozék még másik hét napig, és kibocsátá a galambot, és az nem tére többé ő hozzá vissza._ „Ismét várakozék még másik hét napig” jelenti a harmadik állapot kezdetét. A „hét nap” jelenti mindazt, ami szent. „Kibocsátá a galambot” jelenti a hit jóságainak és igazságainak vételének állapotát. „Az nem tére többé ő hozzá vissza” jelenti a szabad állapotot.

AC 889. _Ismét várakozék még másik hét napig._ Az, hogy ez jelenti a harmadik állapot kezdetét, és „hét nap” pedig azt, ami szent, nyilvánvaló abból, amit elmondtunk a második állapotról, ahol hasonló szavakat használnak.

AC 890. _Kibocsátá a galambot._ Az, hogy ez jelenti a hit jóságainak és igazságainak vételének állapotát, hasonlóan nyilvánvaló abból, amit a 10. versben mondtak, ahol ugyanazok a szavak, és ugyanaz a jelentésük, kivéve, hogy ott a második állapotról, itt pedig a harmadikról van szó. A harmadik állapotot úgy írják le, hogy a galamb nem tér vissza, valamint hogy Noé elfordítja a bárka fedelét és kijöhet, mert megszikkadt a föld felszíne, megszáradt a föld.

AC 891. _Az nem tére többé ő hozzá vissza._ Az, hogy ez jelenti a szabad állapotot, valójában abból a tényből következik, hogy a galamb (vagy a hit igazsága) és más madarak, mint ahogy a barmok, és Noé maga is, nincsenek többé a bárkába zárva az özönvíz miatt. Idáig, amíg a bárkában volt, a rabság, vagy fogság, bebörtönözöttség állapotában volt, hánykolódva az özönvízben, vagyis hamisságokban. Ezt az állapotot, a kísértés állapotával együtt a vonatkozó fejezetben (Mózes I. könyve 7:17) írják le úgy, hogy a víz megnőtt és a bárkát megemelte a föld fölé. A következő versben az árvíz megerősödött és a bárka a víz színén úszott. Jelen fejezetben (15-18. vers) az ember szabadságának állapotát írja le, hogy Noé, és minden, ami vele volt, előjött a bárkából; a galamb (vagyis a jóságból származó hit igazsága) legelőször, mivel minden szabadság a hit jóságából, vagyis a jóság szeretetéből való.

AC 892. Amikor az ember újjászületett, akkor először a szabadság állapotába került, mivel előtte a szolgaság állapotában volt. Szolgaság az, amikor az érzéki vágyak és hamisságok uralkodnak, a szabadság pedig az, amikor a jóság és igazság hatásai. Hogy ez így van, az ember nem fogja mindaddig fel, amíg szolgaságban van, csak akkor, mikor a szabadság állapotába kerül. Amikor a szolgaság állapotában van, vagyis amikor az érzéki vágyak és hamisságok uralkodnak, olyan elnyomatásban van, hogy azt feltételezi, hogy a szabadság állapotában van. Ez azonban a legnagyobb hamisság, mert az érzéki vágyak és örömök élvezete, vagyis szeretteinek élvezete félrevezetik őt. Mivel ez az élvezet által történik, úgy tűnik neki, hogy ez a szabadság. Minden ember, míg valamilyen szeretet vezeti, követvén azt, bármerre is viszi őt, azt tételezi fel magáról, hogy szabad; jóllehet ördögi szellemek társasága veszi körül, mondhatni zuhatagként, és ők azok, akik az embert félrevezetik. Ezt az ember a legnagyobb szabadság állapotának véli; annyira, hogy azt hiszi, ha ezt az állapotot elveszítené, akkor a legnyomorultabb életbe kerülne, vagyis mintha egyáltalán nem élne. Nem csupán azért hiszi ezt, mert nincs tudomása a másik élet létezéséről, hanem azért is, mert olyan benyomást keltettek benne, hogy senki sem mehet a mennybe, csak szenvedések, nyomorúság, valamint az örömök hiánya által. Ez a benyomás hamis, amit sok tapasztalat által tudattak velem, és melyekről szó lesz a következőkben az Úr Isteni könyörületességéből. Az ember sohasem kerül a szabadság állapotába addig, míg újjá nem születik, és az Úr a szereteten keresztül nem vezeti a jósághoz és igazsághoz. Amikor ebben az állapotban van, akkor először megtudhatja, és felfoghatja mi a szabadság, mert akkor megismeri mi az élet, mi az élet igazi élvezete, és mi a boldogság. Ezelőtt még azt sem tudja mi a jó, néha a legnagyobb jónak nevezi azt, ami a legnagyobb gonoszság. Amikor azok, akik az Úrtól való szabadság állapotában vannak, látják, sőt érzik az érzéki vágyak és hamisságok életét, irtóznak tőle, mint azok, akik látják szemük előtt megnyílni a poklot. Mivel teljesen ismeretlen nagyon sokak számára, hogy mi a szabadság élete, itt röviden meghatározható. A szabadság életét, vagy szabadságot egyszerűen és kizárólag az Úr vezeti. De nagyon sok dolog van, ami az embert meggátolja abban, hogy képes legyen elhinni, hogy van szabadság élete, mind azért, mert az embert kísértések érik annak érdekében, hogy megszabaduljon az ördögi szellemek hatalma alól, mind azért, mert nem ismernek más élvezetet, csak az ön-, és világszeretetből eredőt. A mennyei élet minden dolgai vonatkozásában is hamis véleménnyel bírnak, így nem lehet őket olyan jól megtanítani azzal, hogy csak leírják azokat, mint az élő tapasztalattal, ezért - az Úr isteni könyörületességéből - itt hivatkozhatunk ilyen tapasztalatokra.

AC 893. 13. vers. _És lőn a hatszáz egyedik esztendőben, az első hónak első napján, felszáradának a vizek a földről, és elfordítá Noé a bárka fedelét, és látá, hogy ímé megszikkadt a földnek színe._ „És lőn a hatszáz egyedik esztendőben” jelenti az utolsó határt (vagy zárást). „Az első hónak első napján” jelenti az első határt (vagy újrakezdést). „Felszáradának a vizek a földről” jelenti, hogy a hamisságok akkor nem jelennek meg. „Elfordítá Noé a bárka fedelét, és látá” jelenti, hogy a hamisságok eltávolításakor a hit igazságainak világossága megjelent, melyet elfogadtak, és amelyben hittek. „Megszikkadt a földnek színe” jelenti az újjászületést. És lőn a hatszáz egyedik esztendőben” jelenti az utolsó határt, nyilvánvaló a „hatszázas” szám jelentéséből, mellyel kapcsolatban beszéltünk a előző fejezetben (Mózes I. könyve 7:6, 737 sz.) lévén az a kezdet, valójában a kísértés kezdete, ennek végét pedig ugyanazzal a számmal jelölik. Egy teljes év eltelt, ez történt az év végén, ezért hozzátették „az első hónak első napján”, mely az első határt (vagy újrakezdést) jelenti. Bármilyen egész időszakot az Igében „nappal”, „héttel”, „hónappal”, „évvel” jelölnek, még akkor is, ha az száz, vagy ezer év; mint a „napok” Mózes I. könyvének első fejezetében, melyen a Legősibb Egyház emberének újjászületési időszakait értették. A „nap”, és „év” belső értelemben semmi mást nem jelent, mint egy időt, és mert időt jelent, így állapotot is. Ezért az Igében folyamatosan használják az „évet” az idő és állapot értelmezésben. Mint Ésaiásnál:

_„Hogy hirdessem az Úr jókedvének esztendejét, és Istenünk bosszúállása napját; megvígasztaljak minden gyászolót.”_ (Ésaiás 61:2)

Ahol az Úr eljövetelével foglalkoznak. Újra:

_„Mert bosszúállás napja volt szívemben, és megváltottaim esztendeje eljött_.” (Ésaiás 63:4)

Ahol a „nap” és „év” szintén időt és állapotot jelent. Habakuknál:

_„Uram! Évek közepette keltsd életre a te munkádat, évek közepette jelentsd meg azt!”_ (Habakuk 3:2)

ahol az "évek" egy időt és állapotot jelentenek. Dávidnál:

_„De te ugyanaz vagy, és a te esztendeid el nem fogynak."_ (Zsoltárok könyve 102:28)

ahol az "évek" időt jelentenek, és azt mutatják, hogy az Úrral nincs idő. Így az előző passzusban az özönvíz éve semmiképpen sem jelent egy bizonyos évet, hanem egy évekkel pontosan meg nem határozott időt, ugyanakkor egy állapotot. Lásd, amit mondtunk előzőleg az "évekről" (482, 487, 488, 493).

AC 894. Az első hónapnak első napján. Az, hogy ez jelenti az első határt (vagy újrakezdést), most nyilvávaló abból, amit már megmutattunk. Ami ezen túl benne foglaltatik ezekben a szavakban, túl mélyen el van rejtve, hogy leírható legyen, minthogy nincs meghatározható idő, melyen belül az ember újjászületése befejeződött, így nem mondhatja azt „most tökéletes vagyok”. Mert a gonosz és hamisság határtalan állapotai, melyek minden embernél megvannak, és melyek nemcsak egyszerű állapotok, de oly módon felépített állapotok, melyeket olyan gyorsan kell lerázni, ahogy megjelennek, mint ahogy előbb mondtuk.

Néhány állapotban az ember azt mondhatja, hogy tökéletesebb, de nagyon sokban nem. Azok, akik újjászülettek a testi életben, és az Úr iránti szeretetben és felebarátaik iránti emberszeretetben éltek, folyamatosan tökéletesednek a másik életben.

AC 895. _Felszáradának a vizek a földről._ Az, hogy ez jelenti, a hamisságok akkor nem jelennek meg, nyilvánvaló abból, amit már elmondtunk. Különösen azt jelenti, hogy a hamisságok elkülönültek ezen egyház emberének akarati dolgaitól. A „föld” itt az ember akaratát jelenti, ami semmi más, mint érzéki vágy; ezért mondják itt azt, hogy „felszáradának a vizek a földről”. A „földje”, ahogy fent mondtuk, az értelmi részében van, melyben az igazságok vannak elvetve - sohasem az akarati részében, mely a szellemi embert elválasztja az értelmitől. Ezért mondják a továbbiakban, ebben a versben, hogy a „föld” színe felszáradt. A Legősibb Egyház emberénél a föld az akaratában volt, melybe az Úr elvetette a jóságot, és ebből a jóságból az ember tudhatta és észlelhette az igazságot, vagy a szeretetből bírhatta a hitet. Azonban, ha ezt a módszert követnék most, az emberrel más nem történhetne, minthogy örökre megsemmisül, mivel az akarata teljesen romlott. Hogy mi a helyzet ezzel a vetéssel az ember akarati részében, vagy - mint most az eset - az értelmi részben, nyilvánvaló, figyelembe véve a Legősibb Egyház emberének olyan eszközökkel tett kinyilatkoztatásokat, melyeket gyermekkortól bevezettek a jóság és igazság elfogadására. Ám mivel ezeket a kinyilatkoztatásokat az akarati részbe vetették el, új utasítások nélkül fogadott be számtalan dolgot oly módon, hogy egy általános alapból megismerte az Úrtól a részleteket és sajátosságokat, melyeket az embernek most meg kell tanulnia, és ezáltal tudnia, és mégis, mindezek után is csak azok alig ezred részét tudja. A szellemi egyház embere semmi mást nem tud, csak amit tanul és ezt oly módon tudja, hogy megőrzi és elhiszi, hogy az az igazság. Még ha a hamisság, az agyába úgy vésődik is be, mint igazság, mivel így tanulta, elhiszi azt, mert nincs más befogadható ismeret csak ez, így meggyőződik erről. Akiknek tudata bizonyos parancsból van, semmi másból, azoknak, egy dolog úgy igaz, ahogy ők hallották és tanulták. Ez alakítja tudatukat, ez nyilvánvaló azokra is, akik a hamis tudatot bírják.

AC 896. _Elfordítá Noé a bárka fedelét, és látá_. Az, hogy ez jelenti azt, hogy a hamisságok eltávolításakor a hit igazságainak világossága megjelent, melyet elfogadtak, és amelyben hittek, nyilvánvaló a „bárka fedelének elfordítása” jelentéséből, mivel eltávolították azt, ami a fényt akadályozta. Mivel a „bárka” jelenti az Ősi Egyház emberét, aki újjászületik, a „fedél” semmi mást nem jelenthet, mint azt, ami megakadályozza és meggátolja a menny, vagy világosság látását. A hamisság az, ami meggátolta, ugyanis azt mondják „látá”. Az Igében a „lát” jelenti a megértést és a hit bírását. Itt azt jelenti, hogy az ember elfogadta az igazságokat és hitt bennük. Egy dolog ismerni az igazságokat, teljesen más dolog elfogadni azokat, és megint más hinni bennük. Az újjászületés első dolga a tudás, a második az elfogadás, a harmadik pedig a hit. Az, hogy különbségek vannak a tudás, elfogadás és hit között nyilvánvaló abból a tényből, hogy a legrosszabb emberek tudhatják, de mégsem fogadják el, mint a zsidók és azok, akik megkísérlik megsemmisíteni a tani dolgokat megtévesztő okoskodások által. A hitetlenek ezeket elfogadhatják, és bizonyos állapotokban prédikálják, elismerik és lelkesen meggyőznek, de senkinek sincs hite, aki nem hívő.

\[2\] Akiknek van hitük, tudnak, elfogadnak, és hisznek, azoknak emberszeretetük és tudatuk is van; ezért hit sohasem tulajdonítható senkinek, vagyis nem mondható, hogy van hite, hacsak nem ezek igazán tőle származnak. Ez akkor van, amikor újjászületés alatt van. Alig tudni mi a hit az ember emlékezetéből, az okok egybeesése miatt. Azt elfogadni, hogy mi a hit, egy észbeli beismerés, melyet bizonyos okok, és bizonyos határok érdekei határoznak meg. Hittel rendelkezni tudati dolog, vagyis az Úr munkája a tudaton keresztül. Ez teljesen nyilvánvaló azok számára, akik a másik életben vannak. Azok közül, akik ezt csak tudják, sokan a pokolban vannak. Azok közül is sokan ott vannak, akik elfogadják ugyan, de a testi életükben az elfogadás csak bizonyos helyzetekben létezett, és amikor a másik életben hallják azt, amit prédikáltak, tanítottak, és amivel meggyőztek másokat az igazságról, nagyon csodálkoznak, és csak akkor ismerik el, mikor emlékezetükből előhívják, hogy mit is prédikáltak. Azok, akiknek volt hitük, mind a mennyben vannak.

AC 897. Ezen a helyen, lévén a téma az Ősi Egyház embere, amikor újjászületik, a „látás” az elfogadást és a hit bírását jelenti. Az, hogy a „látásnak” ez a jelentése, nyilvánvaló az Igéből; mint Ésaiásnál:

_„És nem tekintetek arra, a ki ezt cselekvé, és a ki régen elvégzé ezt, Őt nem látjátok!”_ (Ésaiás 22:11)

Dávid városáról beszélnek; „ki régen elvégzé ezt, Őt nem látjátok” jelenti, hogy nincs elfogadás, még kevésbé hit. Újra:

_„Kövérítsd meg e nép szívét, és füleit dugd be, és szemeit kend be: ne lásson szemeivel, ne halljon füleivel, ne értsen szívével, hogy meg ne térjen, és meg ne gyógyuljon.”_ (Ésaiás 6:10)

„lásson szemeivel” jelenti az elfogadást és a hit bírását. Újra:

_„A nép, a mely sötétségben jár vala, lát nagy világosságot”_ (Ésaiás 9:2)

A pogányokról mondják, akik hitet kaptak; mint ahogy itt Noéról mondják, hogy „elfordítja a fedelet és lát”. Újra:

_„És meghallják ama napon a siketek az írás beszédeit, és a homályból és sötétből a vakoknak szemei látni fognak.”_ (Ésaiás 29:18)

A pogányok hitre való áttéréséről beszélnek; a „látni” jelenti, hogy hitet kaptak. Újra:

_„Oh, ti süketek, halljatok, és ti vakok, lássatok!”_ (Ésaiás 42:18)

Ahol a jelentés ugyanaz. Ezékielnél:

_„Kiknek szemeik vannak a látásra, de nem látnak, füleik vannak a hallásra, de nem hallanak, mert ők pártos ház.”_ (Ezékiel 12:2)

jelenti azokat, akik képesek megérteni, elfogadni, és hinni, de mégsem teszik. „Látni” azt jelenti, hogy hitük van, nyilvánvaló az Úr jelenlétéből a pusztában lévő rézkígyó által, melyre felnézve mindenki meggyógyul; mint Mózesnél:

_„Csinálj magadnak tüzes kígyót, és tűzd fel azt póznára: és ha valaki megmarattatik, és feltekint arra, életben maradjon. Csinála azért Mózes rézkígyót, és feltűzé azt póznára. És lőn, hogy ha a kígyó valakit megmar vala, és az feltekinte a rézkígyóra, életben marada.”_ (Mózes IV. könyve 21:8, 9)

ebből a passzusból mindenki láthatja, hogy a „látni” jelenti a hitet; milyen más előny látható ebben az esetben, mint az Úrban való hit bemutatása? Az is nyilvánvaló, hogy Reubent, Jákob elsőszülöttét a „látás” után nevezték el, ez jelenti belső értelemben a hitet. Lásd az elsőszülöttekről mondottakat (352, 367 sz).

AC 898. Felszáradának a vizek a földről. Az, hogy ez jelenti az újjászületést, nyilvánvaló a „föld” jelentéséből, lévén az az egyház embere, ahogy azt előzőleg már többször megmutattuk. Azt mondják, hogy a föld felszíne „felszáradt”, vagyis a hamisságok többé nem jelennek meg.

AC 899. 14. vers. _A második hónapban pedig, a hónak huszonhetedik napján megszárada a föld._ A „második hónap” jelenti az újjászületési előtti teljes állapotot; a „hónak huszonhetedik napja” jelenti azt, ami szent; „megszárada a föld” jelenti, hogy az ember újjászületett. Ezek a szavak a befejezése annak, ami eddig történt, és a kezdete annak, ami ezután történik.

AC 900. _Második hónapban_. Az, hogy ez jelenti az újjászületési előtti teljes állapotot, nyilvánvaló a „kettő” jelentéséből az Igében. A „kettő” ugyanazt jelenti, mint a „hat”, vagyis a harcot és a munkát, mely megelőzi az újjászületést; így itt a teljes állapotot, mely az ember újjászületésének befejezését előzi meg. Az időtartamokat, legyen az nagy, vagy kicsi, az Igében rendszerint megkülönböztetik, mint „három”, vagy „hét” és „napoknak”, „heteknek”, „hónapoknak”, „éveknek”, vagy „kornak” hívják. A „három” és „hét” szent, a „kettő” és „hat”, mely ezeket megelőzi, nem szentek, hanem viszonylag világiak, ahogy előzőleg megmutattuk. (720 sz). A „három” és „hét” mindkettő megszentelt még azon oknál fogva is, hogy az utolsó ítéletnél, ami a „harmadik”, vagy „hetedik” napon jön el, is szólnak ezekről. Az utolsó ítélet mindenki számára eljön, mikor az Úr jön, mind általában, mind részleteiben. Például, volt egy utolsó ítélet, mikor az Úr eljött a világra, és lesz egy utolsó ítélet, mikor dicsőségben jön el. Van utolsó ítélet minden ember számára bármilyen is legyen, mikor az Úr eljő, és van utolsó ítélet mindenki számára, amikor meghal. Ez az utolsó ítélet az, amit a „harmadik nap” és a „hetedik nap” jelent, mely szent azok számára, akik jól éltek, de nem szent azoknak, akik bűnben éltek. „Harmadik napról”, vagy „hetedik napról” beszélnek azoknál is, akiket halálra ítélnek, és akiket életre ítélnek. Ezért ezek a számok jelentik azt, ami nem szent azok számára, akiket halálra ítélnek, de szentet azok számára, akiket életre ítélnek. A „kettő” és „hat” megelőzve a hármat, és hetet, kapcsolatban van minden állapottal, ami megelőző – és egyben jelképezik is azokat. Ez a „kettő” és „hat” jelentése bármilyen tárgy alkalmazásánál, bármilyen ügyben , melynek tárgya az, amiről beszélnek, amint még világosabban látható abból, ami most következik a huszonhetes számra vonatkozóan.

AC 901. A _„hónak huszonhetedik napja”_ jelenti azt, ami szent; ez pedig abból nyilvánvaló, amit már elmondtunk, mivel a háromnak magával való kétszeres szorzatából áll. Háromszor három, az kilenc, és kilenc szorozva újra hárommal, az huszonhét. A „huszonhétben” ezért a három az uralkodó szám. A legősibb emberek számokkal számoltak, de semmi mást nem értettek alatta, mint időszerű ügyeket. Az, hogy a „háromnak” ugyanaz a jelentése, mint a „hétnek”, nyilvánvaló mindabból, amit elmondtunk. Van egy rejtett oka, amiért az Úr a harmadik napon támadt fel. Maga az Úr feltámadása minden szentséget magában foglal, és mindenek feltámadását. Ezért a zsidó egyházban ez a szám lett az uralkodó, és az Igében szent; csak úgy, mint a mennyekben, ahol nem számokra gondolnak, hanem a „három” és „hét” az Úr feltámadásának és eljövetelének általános szent elképzelése.

\[2\] Az, hogy a „három” és „hét” jeleni azt, ami szent, nyilvánvaló az Ige következő passzusaiból. Mózesnél:

_A ki illeti akármely embernek a holttestét, és tisztátalanná lesz hét napig. Az olyan tisztítsa meg magát azzal a vízzel harmadnapon és hetednapon, és tiszta lesz; ha pedig nem tisztítja meg magát harmadnapon és hetednapon, akkor nem lesz tiszta. És mindaz, a ki illet a mezőn fegyverrel megöletettet, vagy megholtat, vagy emberi csontot, vagy sírt, tisztátalan legyen hét napig. Hintse pedig meg a tiszta a tisztátalant harmadnapon és hetednapon, és tisztítsa meg őt hetednapon; azután mossa meg az ő ruháit, mossa le magát is vízzel, és tiszta lesz estve._

(Mózes IV. könyve 19:11, 12, 16, 19)

Az, hogy ezek a dolgok jelképek, vagyis, hogy a külső dolgok belsőt is jelentenek, nagyon nyilvánvaló, mivel nem lesz tiszta valaki, ha halott testet, elpusztultat, emberi csontot, sírt érintett. Mindezen dolgok belső értelemben jelentik azokat a dolgokat, melyek megfelelnek az embernek, melyek holtak és világiak. A vízben mosás és tisztának lenni bármikor, jelkép volt, szintúgy a harmadik és hetedik nap is, melyek azt jelentik, ami szent, mert azokon a napokon tisztult meg, és lett tiszta.

\[3\] Hasonló vonatkozik azokra, akik a Midiániták elleni csatából tértek vissza:

_„Ti pedig maradjatok a táboron kivül hét napig; a ki megölt valakit, és a ki hullát érintett, mind tisztítsátok meg magatokat harmad és hetednapon”_ (Mózes IV. könyve 31:19)

ha ez csak egy szertartás lenne, és a harmadik és hetedik nap nem lenne a szentség, vagy vezeklés képviselője és jelentése, halott dolog lenne, mint okozat ok nélkül, mint ok befejezés nélkül, vagy okozat, melyet elválasztottak az októl, és így semmiképpen sem Isteni. A „harmadik nap” volt a képviselője és jelentése annak, ami szent, ez nyilvánvaló az Úr eljöveteléből a Sínai-hegyen, ahol így parancsolt:

_„Az Úr pedig monda Mózesnek: Eredj el a néphez és szenteld meg őket ma, meg holnap és hogy mossák ki az ő ruháikat. És legyenek készek harmadnapra; mert harmadnapon leszáll az Úr az egész nép szeme láttára a Sinai hegyre.”_ (Mózes II. könyve 19:10, 11)

\[4\] Hasonló ok miatt kelt át Józsué a Jordánon a harmadik napon:

_„Menjetek által a táboron, és parancsoljátok meg a népnek, mondván: Készítsetek magatoknak útravalót, mert harmadnap mulva átmentek ti ezen a Jordánon, hogy bemenjetek és bírjátok azt a földet”_ (Józsué 1:11)

A Jordánon való átkelés Izrael népének, vagyis azokét, akik újjászületnek, az Úr királyságába való bevezetését képviselte. Józsué, aki vezette őket, az Urat képviselte; és ez a harmadik napon történt. Mivel a harmadik nap szent volt, mint a hetedik is, elrendelték, hogy a tizedek éve a harmadik év legyen, amikor az embereknek jótékonysági munkával szentnek kell mutatniuk magukat (Mózes V. könyve 26:12-15). A „tized” a maradványokat képviselte, melyek szentek, mivel egyedül az Úrtól vannak. Az, hogy Jónás három nap, és három éjszaka volt a cet gyomrában (Jónás 1:17), nyilvánvalóan az Úr temetését, és harmadik napon való feltámadását képviseli. (Máté 12:40)

\[5\] Az, hogy a „három” jelenti a szent dolgokat, nyilvánvaló a Prófétáknál is, mint Hóseás:

_„Megelevenít minket két nap mulva, a harmadik napon feltámaszt minket, hogy éljünk az ő_ _színe előtt.”_ (Hóseás 6:2)

Ahol a „harmadik nap” egyszerűen az Úr eljövetelét és feltámadását jelenti. Zakariásnál:

_„És lészen az egész földön, így szól az Úr: a két rész kivágattatik azon és meghal, de a harmadik megmarad rajta. És beviszem a harmadrészt a tűzbe, és megtisztítom őket, a mint tisztítják az ezüstöt és megpróbálom őket, a mint próbálják az aranyat”_ (Zakariás 13:8, 9)

Ahol a „harmadrész”, mint a „három” azt jelenti, ami szent. Ugyanazt tartalmazza a harmadrész, mint a három, és a harmadrész harmadrésze, mint a jelen fejezetben a három a huszonhét harmadának harmada.

AC 902. _„Megszárada a föld”_ jelenti, hogy az ember újjászületett, nyilvánvaló abból, amit előzőleg elmondtunk a földről és a föld színéről felszáradt vizekről a 7. és 13. versekben.

AC 903. 15., 16. vers. _És szóla az Isten Noénak, mondván: Menj ki a bárkából te és a te feleséged, a te fiaid, és a te fiaid feleségei te veled._ „Szóla az Isten Noénak” jelenti az Úr jelenlétét ennek az egyháznak emberénél; „menj ki a bárkából” jelenti a szabadságot; „ te és a te feleséged” jelenti az egyházat; „a te fiaid, és a te fiaid feleségei te veled” jelenti az igazságokat, és az igazságokhoz kapcsolódó jóságot, melyek benne voltak.

AC 904. _Szóla az Isten Noénak_. Az, hogy ez jelenti az Úr jelenlétét ennek az egyháznak emberénél, nyilvánvaló az Ige belső értelméből. Az Úr minden emberrel beszél, mert két gonosz szellem és két angyal van. A gonosz szellemek uszítanak a gonosz dolgokra, az angyalok igyekeznek a jó és igaz dolgokat segíteni. Minden igaz és jó dolog, melyre az angyalok ösztönöznek, az Úrtól van. Az Úr tehát bármit is akar, vagy gondol az ember az igazságról és jóságról, az az Úrtól van. Minden emberrel legalább folyamatosan beszél az emberrel, de teljesen másképpen, mint ahogy egyik ember beszél a másikkal. Azokkal, akik hagyják magukat a gonosz szellemek által vezetni, az Úr úgy beszél, mintha nem volna jelen, vagy nagyon távol lenne, így alig mondható azt, hogy beszél. Azokhoz pedig, akiket az Úr vezet, úgy beszél, mintha sokkal közelebb lenne Hozzá, mely teljesen nyilvánvaló abból a tényből, hogy senki sem gondolhat jót és igazat, csakis az Úr által.

\[2\] Az Úr jelenlétéről beszélnek az emberben lévő felebarát iránti szeretet és hit állapota szerint. A felebarát iránti szeretetben az Úr jelen van, mert Ő minden jóban benne van; de kevésbé a hitben, mely szeretet nélküli. A hit szeretet, és emberbaráti szeretet nélkül egy elkülönített, vagy elválasztott dolog. Bármilyen is legyen a kapcsolat, kell lennie egy közvetítőnek, mely nem más, mint a szeretet és emberszeretet, ez pedig nyilvánvaló kell, hogy legyen abból a tényből, hogy az Úr könyörületes mindenkihez, mindenkit szeret, és azt akarja, hogy az örök életben mindenki boldog legyen. Ezért azt, aki nincs olyan szeretetben, hogy könyörületes legyen másokkal, szeresse őket, vagy boldogságot akarjon számukra, nem tud csatlakozni az Úrhoz, mert nem hasonlít Hozzá, és nem az Ő képmása. Hittel nézni az Urat, ahogy mondják, és ugyanakkor gyűlölni a felebarátot, nemcsak nagyon távol állnak egymástól, de a pokol szakadéka van az ilyenek és az Úr között, melybe beleeshetnek, ha közelednek, mert a felebarát iránti gyűlölet az a pokoli szakadék, mely köztük van.

\[3\] Az Úr jelenléte akkor lehetséges először az embernél, ha szereti a felebarátját. Az Úr szeretetben van, és ameddig az ember szeret, addig van jelen az Úr, és ameddig az Úr jelen van, addig beszél az emberrel. Az ember mást nem tud, csak amit magától gondol, jóllehet nincs egyetlen elképzelése sem, még az elképzelés szikrája sem magától; a gonoszságot és hamisságot a pokolbeli gonosz lelkektől kapja, a jót és igazat az angyalokon keresztül az Úrtól. Ilyen a beáramlás az embernél, melyből származik az élete és testének a lelkével való kapcsolata. Ezekből a dolgokból nyilvánvaló, mit jelentenek a szavak: „szóla az Isten Noéhoz”. A „mondása” bárkinek egy dolgot jelent (Mózes I. könyve 1:29; 3:13, 14,17; 4:6, 9, 15; 6:13; 7:1), míg a „szólása” mást jelent. Itt a szólása Noéhoz azt jelenti, hogy jelen van, mert a téma most az újjászületett ember, akit emberszeretettel ajándékozott meg.

AC 905. _Menj ki a bárkából._ Ez jelenti a szabadságot; nyilvánvaló abból, amit már előzőleg elmondtunk és magából az összefüggés kapcsolatából. Ameddig Noé a bárkában volt, és körülvette az özönvíz, ennek jelentése az volt, hogy fogságban volt, vagyis a gonosz és hamisság dobálta, vagy ami ugyanaz, a gonosz szellemek, amelyekkel a kísértés harcát vívta. Ebből következik, hogy a „menj ki a bárkából” jelenti a szabadságot. Az Úr jelenléte magában foglalja a szabadságot, az egyik a másik következménye. Minél inkább jelen van az Úr, az ember annál szabadabb; vagyis minél inkább a jóság és igazság szeretetében van az ember, annál szabadabban tevékenykedik. Ilyen az Úr befolyása az angyalokon keresztül. Másfelől viszont a pokol befolyása a gonosz szellemeken keresztül erőszakos, és féktelen, uralkodni akar. Az ilyen szellemek csak az ember teljes alárendelését lélegzik, úgy hogy az semmi sem lehet, és csak ők lehetnek a minden. Amikor ők a minden, az ember egy közülük, sőt még ez is alig, mert a szemükben jóformán senki. Ezért amikor az Úr felszabadítja az embert az uralmuk alól, az igájuk harccá alakul. Azonban amikor az ember felszabadul, azaz újjászületik az angyalok seregén keresztül, az Úr olyan gyengéden vezeti, hogy nincs semmilyen iga, vagy hatalom, ugyanis az öröm és jókedv eszközeivel vezeti, és szereti, megbecsüli. Ezt tanítja az Úr Máténál:

_„Mert az én igám gyönyörűséges, és az én terhem könnyű.”_ (Máté 11:30)

és az ember ezen állapotának ellentéte, amikor a gonosz szellemek igája alatt van, akik, mint ahogy mondtuk, semmibe veszik az embert, és ha képesek lennének rá, miden percben gyötörnék őt. Megadatott nekem, hogy ezt tapasztalatból ismerjem, és az Úr Isteni könyörületességéből foglakozunk itt ezzel.

AC 906. Az, hogy _„te és a te feleséged”_ jelenti az egyházat hasonló módon nyilvánvaló a kapcsolatból, ugyanúgy, ahogy „a te fiaid, és a te fiaid feleségei te veled” jelenti az igazságokat, és az igazságokhoz kapcsolódó jóságot, melyek benne voltak. Nyilvánvaló, hogy a ”te” jelenti az egyház emberét, a „feleség” jelenti az egyházat, a”fiai” az igazságokat, a „fiak feleségei” az igazsághoz csatlakozott jóságot, ahogy már többször megmutattuk előzőleg, ezért itt nem kell beleásnunk magunkat.

AC 907. 17. vers. _Minden vadat, mely veled van, minden testből, madarat, barmot, és minden földön csúszó-mászó állatot vígy ki magaddal, hogy nyüzsögjenek a földön, szaporodjanak és sokasodjanak a földön._ „Minden vadat, mely veled van, minden testből” jelent mindent, amit ezen egyház emberében élővé lett; „madár” jelenti itt is, mint előzőleg, a megértés dolgait; a „barom” az akarat dolgait, mindkettő a belső emberé; „minden földön csúszó-mászó állat” jelenti a hasonló dolgokat a külső emberben; a „vígy ki magaddal” jelenti a szabadság állapotát; a „nyüzsögjenek a földön” jelenti a belső ember működését a külső emberen; a „szaporodjanak” jelenti a jó növekedését; a „sokasodjatok” jelenti az igazság növekedését; a „földön” jelenti, hogy a külső emberben.

AC 908. _Minden vadat, mely veled van, minden testből._ Az, hogy ez jelent mindent, ami ezen egyház emberében élővé lett, nyilvánvaló abból a tényből, hogy a „vad”, amit Noéra, vagy ezen egyház emberére mondják, most újjászületett. Nyilvánvalóan hivatkozik a következőkre, vagyis a madárra, baromra, és miden földön csúszó-mászó állatra; mert azt mondják: „minden vadat, mely veled van, minden testből, madarat, barmot, és minden földön csúszó-mászó állat”. Az eredeti nyelvben az itt bemutatott „vad” szó a megfelelő életet jelenti, vagy azt, ami élő. Az Igében azonban mind az élő, mind a nem élőnek tűnő dolgokra, vagy vadállatokra használják. Ha valaki nem ismeri az Ige belső értelmét, néha képtelen látni mit is jelent. A kétértelműség oka az, hogy a legősibb ember, az Úr előtti megalázkodásból, magát nem élőnek ismerte el, még baromnak sem, csak vadnak. Azok az emberek tudták milyen az ember, mikor magát, vagy a sajátját tiszteli. Tehát ezek a szavak jelentik azt, ami élő, valamint azt, hogy „vad”.

\[2\] Hogy azt jelenti: „ami élő”, nyilvánvaló Dávidnál:

_„Benne tanyázott a te gyülekezeted_ \[azaz Isten örökségében\]_: te szerzéd jóvoltodból a szegénynek, oh Isten!”_ (Zsoltárok könyve 68:11)

Itt a „gyülekezet”, mert az Úr örökében fog lakni, nem jelent mást, mint az újjászületett embert; itt, mint a vizsgált versben, az élő dolgokat jelenti. Újra:

_„Mert enyém az erdőnek minden vadja, a barmok az ezernyi hegyeken. Ismerem a hegyeknek minden szárnyasát, és a mező állatai tudva vannak nálam.”_ (Zsoltárok könyve 50:10, 11)

Itt a „mező állatai vannak nálam”, vagyis az Úrnál, jelenti az újjászületett embert, és ezért azt, ami élő benne. Ezékielnél:

_Az ő ágain csinál vala fészket minden égi madár, és galyai alatt fiadzott a mező minden vada_ (Ezékiel 31:6)

Ahol a szellemi egyházat jelenti, mint beültetettet, és azt, ami élő ezen egyház emberében. Hóseásnál:

_„És azon a napon frigyet szerzek nékik a mezei vadakkal, az égi madarakkal”_ (Hóseás 2:17)

Ahol azokat jelenti, akik újjászülettek, akikkel frigyet kötnek. Valójában a „vadak” épp annyira jelentik azt „ami élő”, mint ahogy az Ezékiel által látott kerubokat, vagy angyalokat „négy vadnak”, vagy „négy lelkes állatnak” nevezik. (Ezékiel 1:5, 13-15, 19; 10:15)

\[3\] Az, hogy a „vad” az Igében ellenkező értelemben a nem élőt jelenti, nyilvánvaló sok fejezetből, melyekből megerősítésként csak a következőket idézzük. Dávidnál:

_„Ne adjad a fenevadnak a te gerliczédnek lelkét”_ (Zsoltárok könyve 74:19)

Sofóniásnál:

_Ímé, a víg város milyen pusztasággá lőn, vadak tanyájává_ (Sofóniás 2:15)

Ezékielnél:

_„És nem lesznek többé prédául a pogányoknak, s a föld vadai nem eszik meg őket”_ (Ezékiel 34:28)

Újra:

_„Ledőlt törzsökén lakik vala minden égi madár, és ágaihoz gyül vala a mező minden vada.”_ (Ezékiel 31:13)

Hóseásnál:

_„Felfalom ott őket, mint egy nőstény oroszlán. A mezei vad szaggatja szét őket!”_ (Hóseás 13:8)

Ezékielnél:

_„A földi vadaknak s az égi madaraknak adlak eledelül”_ (Ezékiel 29:5)

Ez a kifejezés gyakran előfordul. Mivel a zsidók a betű szerinti értelmezésnél maradtak, és a „vad” alatt a vadállatot értik, és a „madár” alatt a madarat, nem ismervén az Ige belső dolgait, és nem lévén bennük hajlandóság elismerni azokat, és így utasíttatni, olyan kegyetlenek voltak, és olyan vadállatok, hogy abban lelték örömüket, hogy a harcban megölt ellenséget nem temették el, hanem kitették őket a ragadozó madaraknak és vadállatoknak, hogy azok falják fel őket, ami szintén mutatja milyen vadállat lehet az ember.

AC 909. Az, hogy a _„madár”_ jelenti itt is, mint előzőleg, a megértés dolgait; a „barom” az akarat dolgait, mindkettő a belső emberé; „minden földön csúszó-mászó állat” jelenti a hasonló dolgokat a külső emberben, nyilvánvaló a „madár” jelentéséből, ahogy fentebb megmutattuk (40, 776 sz.), és a „baroméból” (45, 46, 142, 143, 246 sz.). Az, hogy a „földön csúszó-mászó állat” jelenti a hasonló dolgokat a külső emberben, nyilvánvaló most, mert a csúszó-mászó állatok kapcsolatban vannak a „madarakkal”, melyek a megértés dolgai, és a „barmokkal”, melyek az akarat dolgai. A legősibb emberek az érzéki dolgokat, és a testi örömöket hívták csúszó-mászó állatoknak, mert azok, mint a csúszó-mászó állatok csúsznak a földön. Az emberi testet a földhöz hasonlították, és annak is hívták, mint ebben a fejezetben, ahol semmi mást nem jelent a „föld”, mint a külső embert.

AC 910.

AC 911. Azzal, hogy a _„földön csúszó-mászó állat”_ jelenti a hasonló dolgokat a külső emberben, a következő a helyzet. Az újjászületett emberben a külső dolgok összhangban vannak a belső dolgokkal, vagyis teljesítik a parancsukat. A külső dolgok engedelmességre kényszerülnek, amikor az ember újjászületik, és aki akkor a menny képmása lesz. Azonban az újjászületés előtt a külső dolgok irányítják a belsőket, és akkor ő a pokol képmása. A sorrend a következő: a mennyei dolgok uralkodnak a szellemi dolgokon, ezeken keresztül a természeti dolgokon, és ezeken keresztül pedig a testi dolgokon. Azonban amikor a testi és természeti dolgok uralkodnak a szellemi és mennyei dolgokon, a sorrend megsemmisül, és akkor az ember a pokol képmása. Ezért az Úr visszaállítja a sorrendet az újjászületés eszközével, és akkor az ember a menny képmásává válik. Így húzza ki az Úr az embert a pokolból és emeli fel a mennybe.

\[2\] Néhány szót szólunk a külső ember kapcsolatáról a belsőhöz. Minden újjászületett ember egy fajta kis menny, vagyis egy mása, vagy képmása az egyetemes mennynek, ezért az Igében a belső embert „mennynek” nevezik. Olyan rend van a mennyben, hogy az Úr kormányozza a szellemi dolgokat a mennyei dolgokon keresztül, és a természeti dolgokat a szellemi dolgokon keresztül. Ily módon Ő kormányozza az egyetemes mennyet, mint egy ember, amiért a mennyet a Nagy Embernek hívják. Hasonló rend van mindenkiben, aki a mennyben van. Az ember is, amikor ilyen, egy kis menny, vagy ami ugyanaz, az Úr királysága, mert az Úr királysága benne van. Ekkor a külső dolgok megegyeznek a belsőkkel, vagyis engedelmeskednek azoknak, ahogy a mennyben teszik. A mennyekben (három van, mindegyik együtt áll kapcsolatban, mint egy ember) a szellemek irányítják a külső embert, az angyali szellemek a belsőbb embert, és az angyalok a belső embert. (459 sz.)

\[3\] Ellenkező az eset azokkal, akiknek az élet csupán a testi dolgokból áll, vagyis érzéki vágyakból, örömökből, étvágyból, és észbeli ügyekből, nem fogadva el más örömöt csak az ön- és világszeretetet, azaz azt, ami gyűlölet mindenki iránt, aki nem kedveli és szolgálja őket. Ezért, mivel a testi és természeti dolgok uralkodnak a szellemi és mennyei dolgok felett, nemcsak hogy nincs kapcsolata vagy engedelmessége a külső dolgoknak, hanem ennek pont az ellentéte, így a rend teljesen megsemmisült. És mivel a rend megsemmisült, nem lehetnek mások, mint a pokol képmásai.

AC 912. _Vígy ki magaddal._ Az, hogy ez jelenti a szabadság állapotát, nyilvánvaló abból, amit az előző versben mondtunk a „kijön a bárkából”, mint a szabadság jelentéséről.

AC 913. _Nyüzsögjenek a földön._ Az, hogy ez jelenti a belső ember működését a külső emberen, a „szaporodjanak” jelenti a jó növekedését; a „sokasodjatok” jelenti az igazság növekedését; a „földön” jelenti, hogy a külső emberben, nyilvánvaló a dolgok összefüggéséből, és abból, amit előzőleg mondtunk és mutattunk a „szaporodjatok” kifejezésről, melyről az Igében mint jóságról beszélnek, és a „sokasodjatok” kifejezésről, mikor az igazságról beszélnek. A „föld” jelenti a külső embert, ahogy előzőleg megmutattuk, így nem szükséges jobban belemerülni ezek jelentésébe, hogy megerősítsük. Itt a belső ember működése a külső ember felett az újjászületés után a téma, megmutatva, hogy a jóság először szaporodik, és az igazság sokasodik, amikor a külső embert egyszerűsítik, hogy összhangban legyen, vagy engedelmeskedjen. Ez sohasem lehet így előtte, mert a testi dolgok szemben állnak a jósággal, és az érzéki dolgok az igazsággal. Az egyik kioltja a jóság szeretetét, a másik kioltja az igazság szeretetét. A jóság szaporodása, és az igazság sokasodása a külső emberben folyik le; a jóság szaporodása a hatásokban, az igazság sokasodása az emlékezetben. A külső embert itt „földnek” hívják, melyen szétáradnak, így azok szaporodnak, és sokasodnak.

AC 914. 18., 19. vers. _Kiméne azért Noé és az ő fiai, az ő felesége, és az ő fiainak feleségei ő vele. Minden állat, minden csúszó-mászó, minden madár, minden a mi mozog a földön, kijöve a bárkából az ő neme szerint._ „Kiméne” azt jelenti, hogy megtörtént; „Noé és az ő fiai” jelenti az Ősi Egyház emberét; „az ő felesége, és az ő fiainak feleségei” jelenti magát az egyházat. „Minden állat, minden csúszó-mászó” jelenti a jóságot; a „minden állat” a belső ember jósága; a „minden csúszó-mászó” a külső ember jósága. A „minden madár, minden a mi mozog a földön” jelenti az igazságokat; a „madár” a belső ember igazsága; a „minden ami mozog” a külső ember igazsága. „Az ő neme szerint” jelenti a párokat; „kijöve a bárkából” jelenti – mint előzőleg –, hogy az megtörtént, ugyanakkor a szabadság állapotát is.

AC 915. _„Kiméne”_ azt jelenti, hogy megtörtént; „Noé és az ő fiai” jelenti az Ősi Egyház emberét; „az ő felesége, és az ő fiainak feleségei” jelenti magát az egyházat, nyilvánvaló a dolgok sorából, amely magában foglalja azt, hogy az Ősi Egyház megalakult, mivel ezek az utolsó és lezáró kijelentései annak, ami előzőleg történt. Amikor az egyházat leírják az Igében, azt is írják: „férfi és felesége”, és azt is: „ember és felesége”, és a „férfi és felesége” kifejezésnél a „férfi” jelenti a megértést, vagy igazságot, a „feleség” az akaratot, vagy jóságot. Az „ember és felesége” kifejezésnél az „ember” jelenti a szeretet jóságát, vagy szeretetet, a „feleség” a hit igazságát, vagy hitet, ezért az „ember” jelenti az egyház lényegét, a „feleség” pedig magát az egyházat. Végig az Igében így van. Itt, mivel egy új egyház megalakulásával foglalkoznak a Legősibb Egyház megszűnése után, „Noé és az ő fiai” jelentik az Ősi Egyház emberét, és a „felesége, és az ő fiainak felesége” magát az egyházat. Itt annak érdekében nevezik meg őket, hogy az előzőektől (16. vers) megkülönböztessék, ahol azt mondták: „Menj ki a bárkából te és a te feleséged, a te fiaid, és a te fiaid feleségei te veled”, ahol „te” és a „te feleséged” egyesülnek, valamint a”te fiaid” és „a te fiaid feleségei” is. Így „te” és „a te fiaid” jelentik az igazságot, a „feleség” és „fiaid feleségei” pedig a jóságot. Ebben a versben látjuk, hogy a sorrend különbözik, aminek az oka – mint ahogy azt már elmondtuk –, hogy „te” és „a te fiaid” jelentik az egyház emberét, a „feleség” és „fiaid feleségei” pedig magát az egyházat, mivel ez annak a befejezése, ami előzőleg történt. Nem Noé alapította az Ősi Egyházat, hanem a fiai, Sém, Khám és Jáfet, ahogy előzőleg elmondtuk. Mert úgyszólván ez a három egyház alkotta az Ősi Egyházat, melyre vonatkozóan az Úr Isteni könyörületességéből itt szólhatunk. Ezek az egyházak előjöttek, mint egynek az utódai, melyet „Noénak” neveztek, ezért itt azt mondják „te és a te fiaid” és a „te feleséged és a te fiaid feleségei”.

AC 916. _„Minden állat, minden csúszó-mászó”_ jelenti az egyház emberének jóságát; a „minden állat” a belső ember jósága; a „minden csúszó-mászó” a külső ember jósága, a „minden madár, minden a mi mozog a földön” jelenti az igazságot; a „madár” a belső ember igazsága; a „minden ami mozog” a külső ember igazsága. Ez pedig nyilvánvaló abból, amit elmondtunk és megmutattunk az előző versben a vadakkal, madarakkal, csúszó-mászó állatokkal kapcsolatban, ahol azt mondják „csúszó-mászó állat”, mert az a külső embernek mind a jóságát, mind az igazságát jelenti. Minthogy itt azoknak a dolgoknak lezárásáról beszélnek, ami előzőleg történt, az egyház ezen dolgait is hozzáadják, nevezetesen annak jóságait és igazságait. Általuk mutatkozik meg az egyház minősége, hogy szellemi, és hogy az olyan dolgok, mint emberszeretet és jóság alapvető dologgá vált. Ezért említik először azt, hogy „minden állat, minden csúszó-mászó”, és csak azután „minden madár, minden a mi mozog a földön”.

\[2\] Az egyházat szelleminek hívják, amikor emberszeretetből, vagy az emberszeretet jóságából cselekszik – sohasem mondják ezt, ha emberszeretet nélküli hit van, mert ekkor nem is egyház. Mi más a hit tana, mint az emberszeretet tana? Mi a célja a hit tanának, ha nem az, hogy az emberek azt tegyék, amit tanít? Azt nem lehet pusztán tudni és gondolni, amit tanít, de amit tanít azt meg is kell tenni. A szellemi egyházat először akkor hívják egyháznak, amikor emberszeretetből cselekszik, amely a hit egyetlen tana. Vagy, ami ugyanaz, az egyház embere először akkor egyház. Ugyanúgy, miért van parancsolat? Nem csak azért, hogy az ember tudja, hanem hogy a parancsolat szerint élhessen. Mert akkor van meg az emberben az Úr királysága, mivel az Úr királysága egyedül a közös szeretetből és annak boldogságából áll.

\[3\] Azok, akik az emberszeretettől elkülönítik a hitet, és a megváltást a hitben látják emberszereteti munka nélkül, Káinok, akik meggyilkolják testvérüket, Ábelt, vagyis az emberszeretetet. Olyanok, mint a madarak, melyek egy tetem fölött keringenek; az ilyen hit egy madár, és az emberszeretet nélküli ember a tetem. Maguk számára kialakítanak egy áltudatot, így úgy élhetnek, mint a gonoszok, felebarátjukkal gyűlöletben élve és gyötörve őt, egész életüket bálványimádásban töltve, és mégis megmentve, ahogy jól tudjuk a keresztény világban. Mi lehetne a legmegfelelőbb egy ember számára, mint az, hogy hallja és meggyőződjön arról, hogy megmenthető még akkor is, ha úgy él, mint egy vadállat? A teljes pogányok elfogadják azt, hogy ez hamis, sokuk elborzad a keresztények tanaitól, mert látják azok életét. Az ilyen hit igazi minősége abból a tényből is nyilvánvaló, hogy sehol sem található megvetésre méltóbb élet, mint a keresztény világban.

AC 917. _Az ő neme szerint._ Az, hogy ez jelenti a párokat, nyilvánvaló abból, amit előzőleg mondtunk, vagyis, hogy a bárkára visznek „tiszta baromból hetet-hetet”, és „nem tisztákból, kettőt-kettőt” (Mózes I. könyve 7:2, 3, 15); míg itt azt mondják, elhagyják a bárkát az „ő nemük szerint”, melynek oka az, hogy az Úr minden dolgot úgy rendezett, hogy képviselni tudják nemüket. Az újjászületett emberben a jóságok és igazságok, vagyis az emberszeretet és hit dolgai egymással rokonok, mint a vér szerinti és házassági rokonság, így az egy törzsből, vagy szülőktől való család – hasonló módon, mint ahogy a mennyekben vannak (685 sz.) egy olyan rendben, amibe a jóság és igazság az Úrtól érkezik. Pontosabban, itt azt jelenti, hogy minden jó – általánosságban és részleteiben is – kapcsolódik a saját igazságához, mintha összeházasodtak volna; és épp úgy, ahogy általánosságban az emberszeretet kapcsolódik a hithez, ugyanúgy a jó minden apró részlete az igazsághoz; mert az általánosság, hacsak nem a részletekből ered, nem általános, látván, hogy az általános létezése a részletekből eredeztethető, ezért hívják általánosnak. Minden ember – mint amilyen az ember általában, – ilyen a lelki állapotának és elképzeléseinek legapróbb részleteiben. Ezekből van alkotva, vagy ezekből válik olyanná, amilyen általában. Ezért azok, akik újjászülettek, ilyenekké válnak a legkisebb részleteikben is, mint amilyenek általánosságban.

AC 918. _Kijöve a bárkából._ Az, hogy ez magában foglalja a szabadság állapotát is, nyilvánvaló abból, amit a 16. versnél mondtunk a bárkából való kijövetelről. A szellemi ember szabadságának minősége abból a tényből tűnik ki, hogy az Úr irányítja a tudatán keresztül. Akit a tudaton keresztül irányítanak, vagy aki a tudata szerint cselekszik, szabadon cselekszik. Semmi sem undorítóbb számára, mint a tudata ellenére cselekedni. A tudat ellenére való cselekedet pokol számára, a tudat szerinti azonban a mennyország; ebből bárki láthatja, hogy a tudat szerinti cselekvés, szabadság. Az Úr irányítja a szellemi embert a jó és igaz tudatán keresztül. Ez a tudat – ahogy már mondtuk – az ember megértésében alakul ki, és így elkülönül az akaratától. Mivel teljesen elkülönül az akaratától, teljesen nyilvánvaló, hogy az ember sohasem tesz semmi jót magától; és mivel a hit minden igazsága a hit jóságából van, nyilvánvaló, hogy az ember sohasem gondol igazat magától, mert az egyedül az Úrtól van. Az, hogy úgy tűnik, mintha ezen dolgokat magától tenné, csak a látszat; és mivel ez így van, az igazán szellemi ember elismeri, és hiszi ezt. Ebből nyilvánvaló, hogy a szellemi embernek az Úr által adott tudat olyan, mintha az egy új akarat lenne; és hogy az újjá alakított embert felruházták egy új akarattal, ezáltal egy új megértéssel.

AC 919. 20. vers. _És oltárt építe Noé az Úrnak, és vőn minden tiszta állatból és minden tiszta madárból, és áldozék égőáldozattal az oltáron._ „És oltárt építe Noé az Úrnak” jelenti az Úr képviseletét; „és vőn minden tiszta állatból és minden tiszta madárból” jelenti az emberszeretet és hit jóságait; „áldozék égőáldozattal az oltáron” jelenti az összes abból való imádást.

AC 920. Ebben a versben az Ősi Egyház istentiszteletét írják le általánosságban az „oltárral” és „égőáldozattal”, melyek alapvető dolgok voltak minden reprezentatív istentiszteletben. Az első helyen a Legősibb Egyház istentiszteletét fogjuk leírni, és abból megmutatni, hogyan eredeteztethető abból az Úr imádása reprezentatív eszközökkel. A Legősibb Egyház embereinek nem volt mása, mint belső istenimádata, ugyanúgy, ahogy az a mennyekben van. Náluk a menny értekezett az emberrel, így tettek ők is. Ez az értekezés az elfogadás volt, melyről már gyakran beszéltünk.

Angyaliak lévén, belső emberek is voltak, és bár észrevették a test és a világ külső dolgait, nem törődtek velük. Minden dologban észleltek valami Istenit és mennyeit. Például, mikor egy magas hegyet láttak, nem egy hegy, hanem egy emelkedés, az emelkedésből pedig a menny és az Úr képzetét észlelték . Ebből jött, hogy az Úrról azt mondták, hogy a magasságokban lakik, őt magát a „Legmagasságosabbnak és Legfenségesebbnek” hívták, ezután pedig az Úr imádatát a hegyekben tartották. Így volt más dolgokkal is: amikor figyelték a reggelt, nem észlelték a nap reggelét, csak ami mennyei, és olyan, mint az emberi értelemben vett reggel és hajnal; és amelyből az Urat „Reggelnek” és „keletnek” hívták, valamint „Hajnalnak”, vagy „Nap-keltének”. Amikor a fára néztek, vagy annak leveleire és gyümölcseire, ők nem törődtek vele, hanem úgy tekintettek rá, mintha az ember lenne képviselve benne: a gyümölcsben a szeretet és emberszeretet, a levelekben a hit. Az egyház emberét nemcsak a fához és az édenkerthez hasonlították, és ami benne volt, a gyümölcshöz és levelekhez, hanem gyakran így is hívták őket. Ilyenek voltak, akiknek mennyei és angyali elképzeléseik voltak.

\[2\] Mindenki tudhatja, hogy egy általános elképzelés irányítja az összes részletet, így az érzékelt dolgokat, ahogy azokat látja és hallja; olyannyira, hogy a tárgyra nem figyelnek oda, egészen addig, amíg az, az ember általános elképzeléseibe nem furakszik be. Annak, aki boldog a szívében, minden dolog, amit hall és lát, mosolynak és örömnek tűnik. Aki azonban szomorú a szívében, annak minden dolog, amit lát és hall, szomorú és kedvetlen; így van más esetekben is. Minden részletben van általános hatás, és láthatóvá teszi azokat az általános hatásban. Ezalatt semmilyen más dolog nem jelenik meg, mintha hiányoznának, vagy nem lenne jelentőségük. Így volt a Legősibb Egyház emberével is: bármit látott szemeivel, mennyei volt számára, ezért minden élőnek látszott. Ez mutatja istenimádatának jellegét, ami benső volt, és nem voltak külső eszközei.

\[3\] Mikor az egyház hanyatlott, mint az utódjánál, és az észlelés vagy a mennyel való értekezés kezdett elveszni, a dolgok másik állapota kezdődött. Akkortól az emberek többé nem észlelnek semmi mennyeit az észlelt dolgokban, ahogy előzőleg tették, pusztán azt, ami világi, méghozzá egyre növekvő mértékben, az elfogadásuk elvesztésével arányosan; végül az utolsó utódok, melyek éppen az özönvíz előtt léteztek, a tárgyakban csak világit, testit, és földit érzékeltek. Így különült el a menny az embertől, nem értekezett vele, csak nagyon távolról; érintkezés nyílt az ember számára a pokollal, és innen jött az általános elképzelés, melyből a részletes elképzelések származtak, ahogy mutattuk. Amikor bármilyen mennyei elképzelés megmutatkozott, nem jelentett semmit számukra, sőt még arra sem voltak hajlandók, hogy bármi létező lelkit és mennyeit elismerjenek. Így változott meg, és fordult visszájára az ember állapota.

\[4\] Mivel az Úr előre látta, hogy ilyen lesz az ember állapota, megadta neki a hit tani dolgainak megőrzését, annak érdekében, hogy az emberek tudják mi mennyei és mi szellemi. Ezeket a tani dolgokat a Legősibb Egyház „Káinnak” és „Énokhnak” nevezett embereitől, akikről fent beszéltünk, összegyűjtötték Ezért azt mondják Káinról, hogy megbélyegezték, hogy senki meg ne ölje (Mózes I. könyve 4:15) (393, 394 sz.); Énokhról pedig azt, hogy az Úr magához vette (Mózes I. könyve 5:24). Ezek a tani dolgok csak kifejeződésekben léteztek, mint titokzatos dolgok, vagyis különböző tárgyak jelentéseiben a föld színén. Ahogy a hegyek jelentik a mennyei dolgokat és az Urat; úgy a reggel és a kelet ugyanazt jelenti; a különböző fajta fák és gyümölcseik jelentik az embert és az ő mennyei dolgait, és így tovább. Ilyen dolgokból álltak a tani dolgaik, melyeket a Legősibb Egyház kifejezéseiből gyűjtöttek össze; következésképpen írásaik ugyanolyan természetűek voltak. Ezek képviselték azt, amit csodáltak, és úgy tűnt maguknak, hogy meglátják, ami Isteni és mennyei, és mivel ugyanolyan régi, imádásuk ezekből a dolgokból kezdődött és engedélyeztetett. Ez volt az eredete az istentiszteletüknek a hegyeken és az erdők berkeiben, valamint oszlopaiknak, vagy emlékműveiknek a nyílt téren, végül az oltároknak és tűzáldozatoknak, melyek később váltak minden istentisztelet alapvető dolgaivá. Ez az imádás az Ősi Egyházzal kezdődött, és folytatódott az utódainál és minden népnél, sok más dologgal együtt, melyre vonatkozóan az Úr Isteni könyörületességéből a továbbiakban beszélünk.

AC 921. _És oltárt építe Noé az Úrnak._ Az, hogy ez jelenti az Úr képviseletét, nyilvánvaló abból, amit elmondtunk. Az Ősi Egyház minden szertartása az Urat képviselte, ahogy a Zsidó Egyház szertartásai is. Az alapvető képviselet a későbbi időkben az oltár, és az égőáldozat volt, melyekhez tiszta állatokat és madarakat használtak, melyek jelentésük szerint képviseltek, a tiszta állatok jelentik az emberszeretet jóságait, a tiszta madarak pedig a hit igazságait. Amikor az Ősi Egyház emberei ezeket felajánlották, azt jelezték, hogy az Úrnak ajánlották a jóság és igazság ezen ajándékait. Semmi más kedvesebbet nem ajánlhattak volna fel Neki. Azonban utódaik, mint a pogányok, valamint a zsidók, kiforgatták ezeket a dolgokat eredeti mivoltukból, még azt sem tudván, hogy mi a jelentésük, és imádásuk ezért csak a külsőségekben merült ki.

\[2\] Az, hogy az oltár alapvetően képviselte az Urat, nyilvánvaló abból a tényből, hogy oltárok még a pogányoknál is voltak, mielőtt más szertartásokat bevezettek, és mielőtt a bárkát megépítették, és templomokat építettek volna. Nyilvánvaló Ábrahámtól, aki mikor Bétheltől keletre felment a hegyre, oltárt emelt és Isten nevét hívta segítségül (Mózes I. könyve 12:8). Azután megparancsolták neki, hogy ajánlja fel Izsákot égőáldozatként az oltáron (Mózes I. könyve 22:2, 9). Ugyanígy Jákob is oltárt épített Lúznál, azaz Béthelnél (Mózes I. könyve 35:6, 7); Mózes is oltárt épített a Sínai-hegy alatt, és áldozatot mutatott be (Mózes II. könyve 24:4-6). Mindez azelőtt volt, hogy a zsidók áldozatait megalapították volna, és mielőtt a bárkát megépítették volna, ami után az istentiszteleteket a pusztaságban hajtották végre. Az, hogy a pogányoknál is voltak oltárok, nyilvánvaló Bálámtól, aki azt mondta Báláknak, hogy építsen hét oltárt és készítsen elő hét tulkot és hét kost (Mózes IV. könyve 23:1-7, 14-18, 29, 30); valamint abból is, hogy megparancsolták, hogy a népek oltárait meg kell semmisíteni (Mózes V. könyve 7:5, Bírák könyve 2:2). Az oltárok és áldozás által végrehajtott istentisztelet nem a zsidók által kitalált új dolog volt. Valójában oltárokat építettek az előtt is, hogy az emberek kitalálták, hogy ökröket , és birkákat vágjanak le rajtuk; csak mint emlékmű léteztek.

\[3\] Az oltárok az Úr képviseletét jelentik, míg az égőáldozatok az Ő tiszteletét ott, ez pedig nyilvánvaló a Prófétáknál; valamint Mózesnél, mikor Léviről beszél, akihez a papság tartozott:

_„Tanítják a te végzéseidre Jákóbot, és a te törvényedre Izráelt; füstölőt tesznek a te orczád elé, és égőáldozatot a te oltárodra.; füstölőt tesznek a te orczád elé, és égőáldozatot a te oltárodra.”_ (Mózes V. könyve 33:10)

Jelentve az összes imádatot; mert a „tanítják a te végzéseidre Jákóbot, és a te törvényedre Izráelt” jelenti a belső imádatot; a „füstölőt tesznek a te orczád elé, és égőáldozatot a te oltárodra” pedig a külsőt. Ésaiásnál:

_„Ama napon Teremtőjére tekint az ember, és szemei Izráel Szentjére néznek; És nem tekint az oltárokra, kezeinek alkotmányára”_ (Ésaiás 17:7, 8)

Ahol a „tekint az oltárokra” egyszerűen jelenti a képviseleti istentiszteletet általánosságban, melyet megszüntettek. Újra:

_„Ama napon oltára lesz az Úrnak Égyiptom földének közepette és határán egy oszlop az Úrnak”_ (Ésaiás 19:19)

Ahol szintén „egy oltár” áll a külső imádatra.

\[4\] Jeremiásnál:

_„Megvetette az Úr az ő oltárát, megútálta szent helyét”_ (Jeremiás siralmai 2:7)

„oltár” jelenti a képviseleti istentiszteletet, mely bálványozásig menővé vált. Hóseásnál:

_„Mivel megszaporította Efraim az oltárokat a bűnre, bűnre vezették őt az oltárok.”_ (Hóseás 8:11)

„oltárok” jelentik itt a belsőtől elvált minden képviseleti imádatot, vagyis a bálványimádást. Újra:

_„És Aven magaslatai, az Izráel vétke, lerontatnak. Tövis és bogácskóró növi be oltáraikat”_ (Hóseás 10:8)

Ahol az „oltárok” jelentik a bálványimádást. Ámósnál:

_„Hogy a mely napon megbüntetem Izráelt az ő vétkeiért, Béth-El oltáraiért is büntetek, és letöretnek az oltár szarvai”_ (Ámós 3:14)

Ahol az „oltárok” ismét a képviseleti istentiszteletet jelentik, mely bálványimádássá vált.

\[5\] Dávidnál:

_„Vigyenek el a te szent hegyedre és hajlékaidba. Hadd menjek be Isten oltárához, vígasságos örömömnek Istenéhez”_ (Zsoltárok könyve 43:3, 4)

Ahol az „oltár” kifejezetten az Urat jelenti. Egy oltár építése az Ősi és a Zsidó Egyházban, az Úr képviselete volt. Az Úr imádatát alapvetően az égőáldozattal és áldozatokkal fejezték ki, ezért ezek alapvetően a képviseleti istentiszteletet jelentik, ez pedig nyilvánvaló abból, hogy az oltár magát a képviseleti istentiszteletet jelenti.

AC 922. _És vőn minden tiszta állatból és minden tiszta madárból._ Azt, hogy ez jelenti az emberszeretet jóságait és a hit igazságait már előzőleg megmutattuk. Az „állat” jelenti az emberszeretet jóságait (45, 46, 142, 143, 246 sz.); a „madár” pedig a hit igazságait (40, 776 sz.). Az égőáldozatok ökrök, bárányok, és kecskék voltak; valamint gerlék és galambok (Mózes III. könyve 1:3-17; Mózes IV. könyve 15:2-15; 28:1-31). Ezek tiszta állatok voltak, és mindegyikük valamilyen különleges mennyei dolgot jelentett. Mivel az Ősi és az utána következő egyházakban is ezeket a dolgokat jelentették, nyilvánvaló, hogy az égőáldozatok és áldozatok semmi mások, mint belső imádat kifejezései. Amikor azonban a belső imádástól elkülönítették őket, bálványimádássá váltak. Ennek cáfolhatatlan okát bárki láthatja. Mert mi más az oltár, mint valami, ami kőből van, és mi más az égőáldozat és áldozat, mint egy állat levágása? Ha van Isteni imádás, valami mennyeit kell képviselnie, amit ők ismertek és elismertek, és amelyből ők imádták az Urat, akit ezek képviseltek.

\[2\] Azt, hogy ezek az Urat képviselték, senki sem hagyhatja figyelmen kívül, csak akkor, ha nem hajlandó megérteni semmit az Úrról. Ez belső dolog, vagyis az onnan származó emberszeretet és hit, Ő az, aki képviseli azt, hogy látható, elfogadható és hihető legyen, és ez teljesen nyilvánvaló a Prófétáknál, például Jeremiásnál:

_„Ezt mondja a Seregek Ura, Izráel Istene: Égőáldozataitokat rakjátok a ti véres áldozataitokhoz, és egyetek húst! Mert nem szóltam a ti atyáitokkal, és nem rendelkeztem velök, a mikor kihoztam őket Égyiptom földéről, az égőáldozat és véres áldozat felől. Hanem ezekkel a szavakkal utasítottam őket, mondván: Hallgassatok az én szómra, és én Istenetekké leszek”_ (Jeremiás 7:21-23)

„hallgat”, vagyis engedelmeskedik; „szó”, betartani a törvényt, mely kapcsolódik az egyetlen parancshoz: szeresd az Urat, a te Istenedet teljes szívedből, teljes lelkedből és teljes elmédből, szeresd felebarátodat, mint magadat. E két parancsolattól függ az egész törvény és a próféták. (Máté 22:35-40; 7:12). Dávidnál:

_Véres áldozatot és ételáldozatot nem kedveltél; égőáldozatot és bűnért való áldozatot sem kívántál. Hogy teljesítsem a te akaratodat; ezt kedvelem, én Istenem, a te törvényed keblem közepette van._ (Zsoltárok könyve 40:7, 9)

\[3\] Sámuelnél, aki Saulnak azt mondta:

_„Vajjon kedvesebb-é az Úr előtt az égő- és véres áldozat, mint az Úr szava iránt való engedelmesség? Ímé, jobb az engedelmesség a véres áldozatnál és a szófogadás a kosok kövérénél!”_ (Sámuel I. könyve 15:22)

Mit jelent az „Úr szava iránt való engedelmesség” láthatjuk Mikeásnál:

_Mivel menjek eleibe az Úrnak? Égőáldozatokkal menjek-é elébe, esztendős borjúkkal?! Kedvét leli-é az Úr ezernyi kosokban, vagy tízezernyi olaj-patakokban? Megjelentette néked, oh ember, mi légyen a jó, és mit kiván az Úr te tőled! Csak azt, hogy igazságot cselekedjél, szeressed az irgalmasságot, és hogy alázatosan járj a te Isteneddel._ (Mikeás 6:6-8)

Ez az, amit jelent „a tiszta állatok és madarak égőáldozat ás véres áldozata”. Ámósnál:

_Még ha égőáldozatokkal áldoztok is nékem, sőt ételáldozataitokat sem kedvelem; kövér hálaáldozataitokra rá se tekintek. Hanem folyjon az ítélet, mint a víz, és az igazság, mint a_ _bővizű patak_. (Ámós 5:22, 24)

„ítélet” az igazság, az „igazság” a jóság, mindkettő az emberszeretetből származik, ezek a belső ember „égőáldozatai és véres áldozatai”. Hóseásnál:

_„Mert szeretetet kivánok én és nem áldozatot: az Istennek ismeretét inkább, mintsem égőáldozatokat”_ (Hóseás 6:6)

Ezekből a passzusokból nyilvánvaló, hogy mik a véres áldozatok és az égőáldozatok ott, ahol nincs emberszeretet és hit; az is nyilvánvaló, hogy a tiszta állatok, és tiszta madarak képviselték, mert az emberszeretetet és a hit jóságát jelképezik.

AC 923. _Áldozék égőáldozattal az oltáron._ Az, hogy ez jelenti az összes abból való imádást, nyilvánvaló abból, amit eddig elmondtunk. Az égőáldozatok a képviselő egyház imádatainak alapvető dolgai voltak, és ezután következtek a véres áldozatok, mellyel kapcsolatban itt beszélhetünk az Úr Isteni könyörületességéből.

Az „égőáldozatok” teljességében a képviseleti istentiszteletet jelentik, ami nyilvánvaló a Prófétáknál, ugyanúgy mint Dávidnál:

_„Küldjön néked segítséget a szent helyről; és a Sionból támogasson téged. Emlékezzék meg minden ételáldozatodról, és égőáldozataidat találja kövéreknek”_ (Zsoltárok könyve 20:3, 4)

Ésaiásnál:

_Ki megőrzi a szombatot, hogy meg ne fertőztesse azt; Szent hegyemre viszem föl ezeket;_ _égő és véres áldozataik kedvesek lesznek oltáromon_ (Ésaiás 56:6, 7)

Ahol az „égő és véres áldozataik” jelenti az összes imádatot; az „égő áldozat” a szeretetből való imádatot, a „véres áldozat” az abból eredő hitből valót. Ahogy az a Prófétáknál megszokott, a belső dolgokat külső dolgokkal írják le.

AC 924. 21. vers. _És megérezé az Úr a kedves illatot, és monda az Úr az ő szívében: Nem átkozom meg többé a földet az emberért, mert az ember szívének gondolatja gonosz az ő ifjúságától fogva; és többé nem vesztem el mind az élő állatot, mint cselekedtem._ „És megérezé az Úr a kedves illatot” jelenti az imádatot, mely az Úr számára kedves volt, vagyis az emberszeretetből való imádatot és hitet; „és monda az Úr az ő szívében” jelenti, hogy ez így többé nem történik meg; „nem átkozom meg többé a földet” jelenti, hogy az ember sohasem fog annyira elfordulni tőle; „az emberért” jelenti, hogy a Legősibb Egyház utódjának embere így tett; „mert az ember szívének gondolatja gonosz az ő ifjúságától fogva” jelenti, hogy az ember akarata teljesen gonosz; „és többé nem vesztem el mind az élő állatot, mint cselekedtem” jelenti, hogy az ember nem lesz képes többé megsemmisíteni magát.

AC 925. _És megérezé az Úr a kedves illatot._ Az, hogy ez jelenti az imádatot, mely az Úr számára kedves volt, vagyis az emberszeretetből való imádatot és hitet, melyet az „égőáldozat” jelentett, az előző versnél elmondtuk. Gyakran mondják az Igében, hogy „megérzé az Úr a kedves illatot”, különösen az égőáldozatoknál, és ez mindig azt jelenti, hogy az kedves, vagy elfogadható. Így az Úr „megérezte” az égőáldozatok „kedves illatát” az Írásban (Mózes II. könyve 29:18, 25, 41; Mózes III. könyve 1:9, 13, 17; 23:12, 13, 18; Mózes IV. könyve 28:6, 8, 13; 29:2, 6, 8, 13, 36), valamint más áldozatokét (Mózes III. könyve2:2, 9; 6:15, 21; 8:21, 28; Mózes IV. könyve 15:3, 7, 13). Azt is mondták, hogy „füstölögtesse el azt a pap az oltáron: tűzáldozati eledel ez az Úrnak”, ami azt jelenti, hogy szeretetből és emberszeretetből vannak azok. Az Igében „tűzet” és „füstölést” mondanak, amikor az Úrról és az Ő imádatáról beszélnek, és ez szeretetet jelent. Ugyanígy a „kenyér” is, ezért a tűzáldozat és áldozat képviseleti istentiszteletét úgy hívják, hogy „füstölögtetés az oltáron tűzáldozati eledelül, kedves illatul” (Mózes III. könyve 3:11, 16)

\[2\] Az, hogy az „illat” jelenti azt, ami kedves és elfogadható, és egy illat a Zsidó Egyházban annak képviselője volt, ami kedves, és Istennek tulajdonították, azért van, mert az emberszeretet jósága és az emberszeretetből eredő hit igazsága az édes és kellemes illatokhoz hasonlít. A kapcsolat ténye és annak természete bizonyítható a mennyben lévő szellemek és angyalok szférájából, ahol szeretet és hit szférája van, mely egyszerűen észlelhető. A szférák olyanok, hogy amikor egy jó szellem, vagy angyal, vagy a jó szellemek, angyalok társasága közeledik, akkor – valahányszor az Úr örvendezik – azonnal észlelik, még távolról is, de kisebb távolságnál sokkal érzékenyebben, hogy milyen annak a léleknek, angyalnak, vagy társaságnak a szeretethez és hithez való kapcsolata. Ez hihetetlen, mégis igaz. Ilyen az érintkezés a másik életben, és ilyen az észlelés. Minélfogva, amikor az örömet okoz az Úrnak, akkor nincs szükség arra, hogy többféleképpen feltárják egy lélek, vagy szellem minőségét, mert az már tudható első megközelítésre. Ezek a szférák hasonlítanak a világ illatainak köreihez. Az, hogy hasonlítanak, nyilvánvaló abból a tényből, hogy amikor az Úr örül, a szeretet és hit szférái a szellemvilágban édes és kellemes illatokká változnak, és egyszerűen észlelhetőek.

\[3\] Ezekből a dolgokból most már nyilvánvaló minél fogva és miért jelenti a „kellemes illat” azt, ami kellemes, és miért vált egy illat képviselővé a Zsidó Egyházban , és miért tulajdonítják a „kellemes illatot” az Úrnak. Egy kellemes illat a béke egyike, vagy a béke kellemes értelme. A béke teljességében körbeöleli az Úr királyságának minden dolgát, mind általánosságban, mind részleteiben; mert az Úr királyságának állapota a béke állapota, és a béke előhozza az összes boldog állapotot, ami az Úr iránti szeretetből és hitből ered. Abból, amit most elmondtunk, nem csak az tűnik ki, hogy milyen a képviselő, de az is, hogy miért használtak tömjént a Zsidó Egyházban, miért volt ott egy oltár a függöny és a frigyláda előtt.

Miért tömjén áldozatokat mutattak be; és miért használtak annyi fűszert a füstölőkben, a tömjénben, és a felszentelés olajában; ez jelenti az Igében a „kellemes illatot”, „tömjént” és „fűszert”, vagyis a szeretet mennyei dolgait és az abból származó hit szellemi dolgait. Általánosságban, bármit, ami a szeretetből és hitből kellemes.

\[4\] Mint Ezékielnél:

_Mert az én szent hegyemen, Izráelnek magas hegyén, ott fog szolgálni nékem Izráel egész háza együtt azon a földön; ott kedvelem őket, ott kivánom meg a ti áldozataitokat és ajándékitoknak első zsengéjét mindenben, mit nékem szenteltek. Kedves illatban kedvellek titeket_ (Ezékiel 20:40, 41)

Itt „kedves illat”-ként az égőáldozatokról és ajándékokról beszélnek, vagyis az emberszeretetből és hitből eredő imádatról, melyet az égőáldozatok és ajándékok jelentenek, melyek végeredményképpen elfogadhatóak – ezt jelenti az „illat”. Ámósnál:

_„Gyűlölöm, megvetem a ti ünnepeiteket. Még ha égőáldozatokkal áldoztok is nékem, sőt ételáldozataitokat sem kedvelem”_ (Ámós 5:21, 22)

Itt az „illat” főleg azt jelenti, ami kedves, és elfogadható. Izsákról azt mondják, mikor megáldotta Jákobot Ézsau helyett:

_„Oda méne azért, és megcsókolá őt: s megérezvén ruháinak szagát, megáldá őt, és monda: Lám az én fiamnak illatja olyan, mint a mezőnek illatja, a melyet megáldott az Úr.”_ (Mózes I. könyve 27:27)

„ruháinak szaga” jelenti a természetes jót és igazat, mely kedves volt, mivel megegyezett a mennyei és szellemi jóval és igazzal, melynek kellemességét a „mező illatjával” írják le.

AC 926. _Monda az Úr az ő szívében._ Ez jelenti, hogy ez így többé nem történik meg, nyilvánvaló a következőkből. Amikor az Úrról azt mondják, hogy Ő „mondja”, semmi mást nem jelent, hogy amit Ő mond, az úgy történik meg, vagy nem, mert az Úrról semmi más nem mondható, csak az, hogy létezik. Bármit is mondanak az Úrról az Ige különböző helyein, azt csak azok kedvéért fejezik ki így, akik semmi mást nem tudnak érzékelni, csak azokat a dolgokat, amik az emberben vannak, ezért a betű szerinti értelem a természetük. A szívükben egyszerűeket az emberrel való megjelenésből lehet irányítani, mivel alig tekintenek a tudás mögé, mely az érzékelt dolgokból származik, ezért az Ige nyelvét az érzékelésük alapján alkalmazzák; itt, ahol azt mondják „monda az Úr az ő szívében”.

AC 927. _Nem átkozom meg többé a földet._ Ez jelenti azt, hogy az ember sohasem fog annyira elfordulni tőle, mint a Legősibb Egyház utódjának embere, nyilvánvaló abból, amit előzőleg mondtunk erről az utódról. A „megátkoz” jelenti belső értelemben, hogy magától elfordul, amit az előzőekben láthattunk (223, 245 sz.). Mi a helyzet ezzel és a következőkkel: az ember nem tud annyira elfordulni, mint a Legősibb Egyház embere tette, és így nem lesz képes megsemmisíteni önmagát, ami nyilvánvaló abból, amit a Legősibb Egyház utódjáról, aki eltűnt; valamint amit a „Noénak” nevezett új egyházról elmondtunk.

\[2\] Azt már megmutattuk, hogy a Legősibb Egyház embere úgy lett megalkotva, hogy az akarat és a megértés egy elmét formált, vagy a szeretete az akaratába volt ültetve, ugyanakkor a hit töltötte meg az eszének másik, vagy értelmi részét. Ebből örökölték az utódok azt a feltételt, hogy az akarat és a megértés egyet jelentett. Amikor az önszeretet és az abból eredő bűnös érzéki vágyak elkezdték birtokba venni az akarati részüket (ahol előzőleg az Úr iránti szeretet és a felebarát iránti emberszeretet volt), nem csak az akarati részükkel tette, tehát az akaratuk vált borzasztóan romlottá, de ezzel együtt az értelmi részük, vagy megértésük is. Még inkább így történt, amikor az utolsó utódok hamisságaikat az érzéki vágyakba merítették, és így „Nefilimmé” váltak. Ezáltal olyan természetűek lettek, hogy nem születhettek újjá, mert elméjük mindkét része (vagyis a teljes ész) rommá lett. De mivel ezt az Úr előre látta, ezért gondoskodott az ember felépüléséről oly módon, hogy megújítható, és újjászülethető legyen az elme másik, vagyis értelmi része vonatkozásában, melybe ezáltal új akaratot lehet beültetni, mely a tudat, és amelyen keresztül az Úr a szeretet jóságát (azaz az emberszeretetét), és a hit igazságát adhatja. Ezért az ember az Úr isteni könyörületességéből megújult. Ezek azok a dolgok, melyeket ebben a versben a „nem átkozom meg többé a földet az emberért, mert az ember szívének gondolatja gonosz az ő ifjúságától fogva; és többé nem vesztem el mind az élő állatot, mint cselekedtem” fejez ki.

AC 928. _Mert az ember szívének gondolatja gonosz az ő ifjúságától fogva._ Ez azt jelenti, hogy az ember akarati része teljesen gonosz, nyilvánvaló abból, amit már elmondtunk. A „szív gondolata” semmi mást nem jelent. Az ember azt feltételezi, hogy azt akarja, ami jó, de nagyon téved. Amikor jót cselekszik, az nem az ő akaratából van, hanem az új akaratból, ami az Úré; és mivel az Úré, Ő is adja. Következésképpen, amikor az ember gondolja, és mondja, hogy mi igaz, ez az új megértéséből van, mely az új akaratból jön, az Úrtól, így Ő teszi. Az újjászületett ember egy teljesen új ember, melyet az Úr alakított, és ezért mondják, hogy újjá alkották.

AC 929. _És többé nem vesztem el mind az élő állatot, mint cselekedtem._ Ez jelenti azt, hogy az ember nem lesz képes többé megsemmisíteni magát, most már nyilvánvaló, mert ilyen az ember, mikor újjászületik, látván, hogy akkor visszatartják a gonosztól és hamisságtól, ami vele van, és akkor nem tud másként észlelni, mint úgy, hogy amit önmagától tesz, az jó, amit önmagától gondol, az igaz. Bár ez csak látszat, vagy megtévesztés, annak köszönhetően, hogy visszatartják (erősen); és annak következtében, hogy a gonosztól és hamisságtól vissza van tartva, nem tudja megsemmisíteni önmagát; azonban, ha egy kicsit is hagynák menni, vagy magára hagynák, minden gonoszságba és hamisságba hajszolná magát.

AC 930. 22. vers. _Ennekutánna míg a föld lészen, vetés és aratás, hideg és meleg, nyár és tél, nap és éjszaka meg nem szünnek._ „Ennekutánna míg a föld lészen” jelent minden időt; „vetés és aratás” jelenti az újjászületett embert, és így az egyházat is; „hideg és meleg” jelenti az ember állapotát, mikor újjászületett, a hit és emberszeretet befogadásának vonatkozásában; „hideg” jelenti, hogy nincs hit, és emberszeretet; „meleg” a hit, és az emberszeretet; „nyár és tél” jelenti az újjászületett ember állapotát új akaratának vonatkozásában, melynek váltakozásai olyanok, mint a nyáré és a télé; a „nap és éjszaka” jelenti ugyanannak az újjászületett embernek az állapotát a megértésének vonatkozásában, melyek úgy váltakoznak, mint a nap és éjszaka; „meg nem szűnnek” jelenti, hogy ez lesz a helyzet mindig.

AC 931. _Ennek utána míg a föld lészen._ Az, hogy ez jelent minden időt, nyilvánvaló a „nap” jelentéséből, az lévén az idő (23, 487, 488, 493 sz.). A „föld lészen” itt minden időt jelent addig, ameddig föld lesz, vagy lesznek a földnek lakói. Először akkor szűnik meg a föld lakója, ha nem lesz többé egyház. Mert amikor nincs egyház, nincs többé kapcsolata az embernek a mennyel, és amikor a kapcsolat megszűnik, minden lakó megsemmisül. Ahogy előzőleg láttuk, ugyanaz a helyzet az egyházzal, mint az emberben lévő szívvel és tüdővel: ameddig a szív és tüdő működik, az ember él; és ugyanez a Nagy Emberrel, mely az egyetemes menny egészen addig, amíg az egyház létezik. Ezért mondják itt azt „ennekutánna míg a föld lészen, vetés és aratás, hideg és meleg, nyár és tél, nap és éjszaka meg nem szünnek”. Ebből szintén kitűnik, hogy a föld nem marad meg az örökkévalóságig, hanem vége is lesz. Ezért mondják „míg a föld lészen”, vagyis ameddig a föld megmarad.

\[2\] Azt hinni azonban, hogy a föld vége ugyanaz a dolog lesz, mint az utolsó ítélet, amit az Igében megjósoltak – ahol a kor beteljesedését, a látogatás napját, és az utolsó ítéletet leírják – tévedés. Minden egyház utolsó ítélete akkor van, mikor üresség van benne, vagy egyáltalán nincs hite. A Legősibb Egyház utolsó ítélete akkor volt, mikor megsemmisült utolsó utódjában az özönvíz előtt. A Zsidó Egyház utolsó ítélete akkor volt, mikor az Úr eljött a világra. Utolsó ítélet akkor lesz, mikor az Úr dicsőségben eljön; a föld és a világ nem akkor fog megsemmisülni, hanem, mikor az egyház; és akkor az Úr mindig új egyházat emel, ahogy az Ősi Egyházat az özönvíz idején, és az Úr eljövetelekor a pogányok primitív egyházát.

\[3\] Akkor lesz új egyház, mikor az Úr dicsőségben eljön, ami új mennyet és új földet is jelent, hasonlóan, mint minden újjászületett embernél, aki az egyház emberévé válik, vagy egyházzá, és aminek belső emberét, akit újjáteremtettek, új mennynek neveznek, a külső emberét pedig új földnek. Továbbá ott van az utolsó ítélet minden ember számára, amikor meghal, mert akkor, testi életében tett dolgai szerint, halálra, vagy életre ítéltetik. Ez semmi mást nem jelent, következésképpen nem a föld megsemmisítését, a korok beteljesedését, vagy a napok végét, vagy az utolsó ítéletet, ez nyilvánvaló az Úr szavaiból Lukácsnál:

_„Azon az éjszakán ketten lesznek egy ágyban; az egyik felvétetik, és a másik elhagyatik. Két asszony őröl együtt; az egyik felvétetik, és a másik elhagyatik.”_ (Lukács 17:34-35)

Ahol az utolsó időt „éjszakának” hívják, mert ott nincs hit, vagyis emberszeretet; és ahol a valaki „elhagyatik” tisztán mutatja, hogy a világ nem semmisül meg.

AC 932. Azt, hogy a _„vetés és aratás”_ jelenti az újjászületett embert, és így az egyházat is, nem kell igazolni az Igéből, mert oly gyakran előfordul, hogy az embert egy mezőhöz, így a vetéshez, vagy aratáshoz hasonlítják; az Úr Igéjét pedig a vetéshez, hatását a terményhez, vagy aratáshoz, amit mindenki megért a beszéd formájából, ezáltal ismerős. Itt általánosságban foglalkoznak minden emberrel –, hogy sohasem lesz hiány az Úr magjának elvetésből, legyen az ember egyházon belüli, vagy kívüli, ismeri-e az Úr Igéjét, vagy nem. Az Úr magjának elvetése nélkül az ember nem tehet semmi jót. Az emberszeretet minden jósága, még a pogányoknál is, az Úrtól való mag. És bár ott nincs meg a hit jósága, ahogy meglehet az egyházon belül, mégis jöhet a hit jósága, mert a másik életben azok a pogányok, akik emberszeretetben éltek – ahogy azt a pogányok szokták tenni ezen a világon, amikor az angyalok irányítják őket – az igaz hit tanait, és az emberszeretet hitét sokkal könnyebben befogadták, és elfogadták, mint a keresztények; melyről az Úr Isteni könyörületességéből itt beszélhetünk. Itt a téma, mellyel foglalkoznak főleg az ember, aki újjá fog születni, vagyis nem történik meg az eljövendő egyház bukása sehol sem a földön, amelyet itt a vetés és aratás jelent. A vetés és aratás – vagy egyház – mindig létre fog jönni, amelyre a korábbi versben elmondottak vonatkoznak, nevezetesen, hogy az ember többé már nem lesz képes megsemmisíteni önmagát, ahogy azt a Legősibb Egyház embere tette.

AC 933. Az, hogy a _„hideg és meleg”_ jelenti az ember állapotát újjászületésekor a hit és emberszeretet vonatkozásában; „hideg” jelenti azt, hogy nincs hit, és emberszeretet; „meleg” pedig az emberszeretet, nyilvánvaló a „hideg” és „meleg” jelentéséből az Igében, ahol az újjászületett, vagy újjászületendő emberről, vagy egyházról beszélnek Ugyanez nyilvánvaló a kapcsolatból is, vagyis a megelőző és következő dolgokból. A téma az egyház (az előző versben az, hogy az ember többé nem képes megsemmisíteni önmagát, ebben pedig, hogy egyház mindig létezni fog), melyről először azt írják le, hogy jön létre, vagyis amikor az ember újjászületik, hogyan válik egyházzá, aztán az újjászületett ember minőségével foglalkoznak. Ily módon a témával való foglalkozás az egyház emberének minden állapotát magába foglalja.

\[2\] Az, hogy az állapota olyan, amilyennek leírták, nevezetesen a hideg és meleg állapota – vagyis nincs hit és emberszeretet, majd újra van hit és emberszeretet, talán nem olyan egyértelmű mindenki számára, csupán tapasztalatból, és a tapasztalat mérlegeléséből. Mivel kevesen vannak azok, akik újjászületnek, és az újjászületendők között is kevesen vannak azok, akik mérlegelnek, vagy, akik képesek mérlegelni az újjászületésük állapotát, mondhatunk néhány szót a témáról. Amikor az ember újjászületik, életet kap az Úrtól; ezelőtt nem lehet azt mondani, hogy élt, mert a világi és testi élet nem élet, csak a mennyei és szellemi. Az újjászületésen keresztül kap az ember igazi életet az Úrtól. Mivel nem volt élete ezelőtt, váltás van a nem igazi és az igazi élet között, vagyis a hit és emberszeretet nélküliség és a valamennyi hit és emberszeretet között. Itt a „hideg” jelenti a hit és emberszeretet nélküliséget, a „meleg” a valamennyi hitet és emberszeretetet.

\[3\] A témával kapcsolatban az eset a következő: bármikor van az ember a testi és világi dolgaiban, akkor nincs hit és emberszeretet, vagyis „hideg” van; mert amikor a testi és világi dolgok, főleg, melyek a sajátjai, működnek, és amíg az ember ezekben van, a hit és emberszeretet hiányzik, vagy távol van. Így még csak nem is gondolkoznak a mennyei és szellemi dolgokról. Ennek oka, hogy a mennyei és testi dolgok sohasem lehetnek együtt egy emberben, mert akkor az ember akarata csúnyán összeomlana. Mikor azonban az emberi test és akarat dolgai nem működnek, hanem tétlenek, akkor az Úr munkálkodik a belső emberen keresztül, és ilyenkor hitben és emberszeretetben él az ember, melyet itt „melegnek” neveznek. Amikor visszatér újra a testébe, megint hidegben lesz; amikor a test, vagy ami a testé, tétlen, nem működik, újra melegben lesz, és így váltakozik továbbra is. Mert olyanok az ember feltételei, hogy nem lehetnek benne a mennyei és szellemi dolgok a testi és világi dolgokkal egy időben, csak váltakozva. Ez megy végbe mindenkinél, aki újjászületik, és addig folytatódik, amíg az újjászületés állapotában van. Nincs más lehetséges mód az újjászületendő ember számára, mint a halottból az élővé válás, azért – ahogy már elmondtuk –, mert az akarata teljesen összeomlott, és teljesen el van különítve az új akarattól, melyet az Úrtól kapott, mely az Úré, és nem az emberé. Most már nyilvánvaló, hogy mit jelent itt a „hideg és meleg”.

\[4\] Ez történik minden újjászületett emberrel, hogy tapasztalatból tudhatja, amikor a testi és világi dolgokban van, hiányzik, és távol esik a belső dolgoktól, így nemcsak nem tud rájuk gondolni, de gondolatukra hidegséget érez magában. Amikor azonban a testi és világi dolgok tétlenek, ő a hit és emberszeretet állapotában van. Tapasztalatból azt is tudhatja, hogy ezek az állapotok váltakoznak, ezért amikor a testi és világi dolgok kezdenek túlerőben lenni, és uralkodni akarnak, nehéz helyzetbe és kísértésekbe kerül mindaddig, míg vissza nem kerül abba az állapotba, melyben a külső ember engedelmeskedik a belsőnek. Az engedelmesség addig nem tehet semmit, míg tétlen és olyan, mintha nem létezne. A Legősibb Egyház utolsó utódja nem születhetett újjá, mert, ahogy azt előzőleg elmondtuk, náluk a megértés és az akarat dolgai egy értelmet alkottak; ezért megértésük dolgait nem lehetett elkülöníteni az akarati dolgaiktól. Ily módon felváltva lehettek volna a mennyei és szellemi dolgokban, valamint a testi és világi dolgokban; de folyamatosan hidegséget éreztek a mennyei dolgokat illetően, és folyamatosan meleget az érzéki dolgokat illetően, nem váltogathatták azokat.

AC 934. Az, hogy a _„hideg”_ jelenti a szeretet, vagy emberszeretet és hit nélküliséget, a „meleg”, vagy „tűz” pedig a szeretetet, vagy emberszeretetet és hitet, nyilvánvaló az Ige következő passzusaiból. Jánosnál azt mondják a laodiczeabeli gyülekezetnek:

_„Tudom a te dolgaidat, hogy te sem hideg nem vagy, sem hév; vajha hideg volnál, vagy hév._

_Így mivel lágymeleg vagy, sem hideg, sem hév, kivetlek téged az én számból.”_ (Jelenések könyve 3:15, 16)

Ahol a „hideg” jelenti az emberszeretet nélküliséget, a „hév” pedig a nagy emberszeretetet. Ésaiásnál:

_„Mert ezt mondá az Úr nékem: Nyugodtan nézem sátoromból verőfényes melegnél, harmatozó felhőnél aratás hévségében.”_ (Ésaiás 18:4)

Ahol a téma az új egyház, amit el kell ültetni; a „verőfényes meleg” és az „aratás hévsége”jelenti a szeretetet és emberszeretetet. Újra:

_„Szól az Úr, a kinek tüze Sionban van, és kemenczéje Jeruzsálemben.”_ (Ésaiás 31:9)

Ahol a „tűz” jelenti a szeretetet. Az Ezékiel által látott kerubról azt mondják:

_„És a lelkes állatok közt látszék, mint egy égő üszög, a mely lángolt, mint a fáklyák, ide s tova futkározva a lelkes állatok közt; és a tűznek fényessége vala, és a tűzből villámlás jöve ki.”_ (Ezékiel 1:13)

\[2\] Azt mondják az Úrról ugyanabban a könyvben:

_„És a mennyezeten felül, a mely fejök felett vala, látszék mint valami zafirkő, királyi széknek formája, és a királyi széknek formáján látszék mint egy ember formája azon felül; És látám izzó érczként ragyogni, a melyet, mintha tűz vett volna körül derekának alakjától fogva és fölfelé; és derekának alakjától fogva és lefelé látám, mintha tűz volna. És fényesség vala körülötte”_ (Ezékiel 1:26, 27; 8:2)

Itt a „tűz” ismét a szeretetet jelenti. Dánielnél:

_Az öreg korú leüle; széke tüzes láng, ennek kerekei égő tűz; Tűzfolyam foly és jő vala ki az ő színe felől; ezerszer ezeren szolgálának néki, és tízezerszer tízezeren állának előtte_ (Dániel 7:9, 10)

A „tűz” itt az Úr szeretetét jelenti. Zakariásnál:

_„Én pedig, szól az Úr, tűz-fal leszek körülötte”_ (Zakariás 2:5)

Ahol az új Jeruzsálemmel foglalkoznak. Dávidnál:

_„A ki a szeleket teszi követeivé, a lángoló tüzet szolgáivá.”_ (Zsoltárok könyve 104:4)

A”lángoló tűz” jelenti a mennyei szellemit.

\[3\] Mivel a „tűz” jelenti a szeretetet, a tűz szintén az Úr képviselőjévé vált, mint az nyilvánvaló az égő-áldozat oltárán levő tűzből, melynek sohasem szabad kialudnia, (Mózes III. könyve 6:12, 13) képviselvén az Úr könyörületességét. Ezt figyelembe véve mielőtt Áron a frigyládához ment volna, meggyújtotta a tömjénfüstölőt az égő-áldozat oltáráról vett tűzzel. (Mózes III. könyve 11:12-14). Ugyanezért, jelezve, hogy az Úr elfogadta az imádatot, tűz jött le a mennyből, és elhamvasztotta az égő-áldozatot (Mózes III. könyve 9:24 és másutt). Az Igében a „tűz” az önszeretetet és az érzéki vágyakat is jelenti, melyekkel a mennyei szeretet nincs összhangban; ezért Áron két fiát a tűz elhamvasztotta, mert idegen tűzzel égették a füstölőt (Mózes III. könyve 10:1, 2). Az „idegen tűz” az összes ön- és világi szeretet, és ezen szereteteknek az érzéki vágyai. Továbbá a mennyei szeretet nem másként jelenik meg a gonosznak, mint egy égő és felemésztő tűz, ezért az Igében az emésztő tüzet az Úrnak tulajdonítják, mint a Sínai-hegyen lévő tűzet, mely az Úr szeretetét, vagy könyörületességét képviselte. Az emberek emésztő tűznek látták, ezért azt kérték, hogy Mózes ne hagyja, hogy hallhassák az Úristen hangját, és lássák azt a nagy tüzet, legkevésbé pedig, hogy meghaljanak. (Mózes V. könyve 18:16). Az Úr szeretete, vagy könyörületessége ilyen alakban ölt testet azok számára, akik az ön- és világszeretet tüzében élnek.

AC 935. Az, hogy a _„nyár és tél”_ jelenti az újjászületett ember állapotát az új akarat szerint, melynek váltakozásai olyanok, mint a nyár és tél, nyilvánvaló abból, amit már elmondtunk a hidegről és melegről. Az újjászületendőknél lévő váltakozásokat a hideghez és a meleghez, a már újjászületettek váltakozásait pedig a nyárhoz és a télhez hasonlítják. Az, hogy az előbbi esetben az újjászületendő emberrel foglalkoznak, jelen esetben pedig a már újjászületett emberrel, nyilvánvaló abból, hogy az első esetben a hideget említik először, a meleget másodszor; a második esetben pedig először a nyarat nevezik meg, másodszor a telet. Ennek oka az, hogy az újjászületendő ember a hidegből indul ki, vagyis a hit és emberszeretet nélküliségből; viszont amikor már újjászületett, az emberszeretetből.

\[2\] Az, hogy van váltakozás az újjászülető embernél – most nincs emberszeretet, most van egy kis emberszeretet – teljesen nyilvánvaló azon okból, hogy mindenkiben, még az újjászületettben is, semmi más nincs, csak gonosz, és minden jóság egyedül az Úré. Mivel kizárólag gonosz van az emberben, csak váltakozni tud, és most mintha nyárban volna, vagyis emberszeretetben, aztán télben volna, vagyis emberszeretet nélkül. Ilyen váltakozások léteznek annak érdekében, hogy az ember tovább és tovább tökéletesedjen, és így több, és több boldogságot kapjon. És ez nem csak akkor megy végbe az újjászületett emberben, amíg a testében él, de akkor is, amikor a másik életbe kerül, mert olyan váltakozások nélkül, mint a nyáré és télé – melyek az akarat dolgai –, valamint a napé és éjé – melyek a megértésé –, nem lehetséges tökéletesedni, és még boldogabbá lenni. Azonban a másik életben a váltakozások olyanok, mint a mérsékelt égövben a nyáré és télé, és tavasz idején a nappaloké és éjszakáké.

\[3\] Ezeket az állapotokat a prófétáknál is leírták, mint „nyár és tél”, vagy „nap és éj”, Zakariásnál:

_„És e napon lesz, hogy élő vizek jőnek ki Jeruzsálemből, felerészök a napkeleti tenger felé, felerészök pedig a nyugoti tenger felé, és nyárban és télben is úgy lesz.”_ (Zakariás 14:8)

Ahol az Új Jeruzsálemmel – azaz az Úr királyságával a mennyben és földön – foglalkoznak, vagyis mindkettő állapotával, melyet „nyárnak és télnek” neveznek. Dávidnál:

_„Tiéd a nappal, az éjszaka is tiéd; te formáltad a világosságot és a napot. Te szabtad meg a földnek minden határát: a nyarat és a telet te formáltad.”_ (Zsoltárok könyve 74:16, 17)

Mely magában foglalja ezeket a dolgokat. Jeremiásnál ugyanúgy:

_„Ha felbonthatjátok az én szövetségemet a nappal, és az én szövetségemet az éjszakával, hogy se nap, se éjszaka ne legyen az ő idejében.”_ (Jeremiás 33:20)

AC 936. Az, hogy a _„nap és éjszaka”_ jelenti ugyanannak az újjászületett embernek az állapotát a megértés dolgainak vonatkozásában, melyek úgy váltakoznak, mint a nappal és az éjszaka, nyilvánvaló abból, amit már elmondtunk. A hideg és a meleg alapján „nyárról és télről” beszélnek, mikor az akarat dolgairól van szó; mivel ilyenek az akarat dolgai. „Napot és éjszakát” mondanak, mikor a megértésről beszélnek, a fény és sötétség miatt, mert ezek a megértés dolgai. Mivel ezek a dolgok maguktól értetődőek, nem szükséges igazolni azokat az Igében lévő más passzusokkal.

AC 937. Mindebből nyilvánvaló milyen az Úr Igéjének természete belső értelemben. Betű szerinti értelemben olyan csiszolatlannak tűnik, mintha semmilyen utalást nem tartalmazna, amikor a vetésről és aratásról, hidegről és melegről, nyárról és télről, napról és éjszakáról beszél, mégis mindezek tartalmazzák az Ősi titkokat, vagyis a Szellemit, Egyházit. Azok a szavak, betű szerinti értelemben olyan tulajdonságúak, mintha a legáltalánosabb eszközökről beszélnének, melyek mindegyike olyan sok mennyei titkot tartalmaz, mely kimeríthetetlen, még ha az egy tízezred részét nézzük is; mert ezekben a legáltalánosabb szavakban, melyeket földi példákból vették, az angyalok – az Úrtól – számtalan változatban láthatják az újjászületés teljes lefolyását, és az ember állapotát, aki újjá fog születni, vagy már újjászületet, míg az ember alig észlel valamit.

A POKOLRA VONATKOZÓ DOLGOK FOLYTATÁSA. A KAPZSISÁG POKLAIRÓL, A BŰNÖS JERUZSÁLEMRŐL, ÉS A PUSZTAI RABLÁSOKRÓL. VALAMINT AZOK ÜRÜLÉKES POKLAIRÓL IS, AKIK CSAK AZ ÖRÖMÖKNEK ÉLTEK

AC 938. Kapzsiak mindazon emberek, akik a legaljasabbak, és a legkevésbé sem gondolnak a halál utáni életre, a lélekre, és a belső emberre. Még azt sem tudják, mi a menny, mert minden ember közül ők emelik fel legkevésbé gondolataikat, viszont teljesen belesüllyesztik és belemerítik azokat a testi és földi dolgokba. Ezért, amikor a másik életbe jönnek, sokáig nem tudják, hogy ők szellemek, hanem azt feltételezik, hogy még mindig a testükben vannak. Elképzeléseik, melyeket kapzsiságukból adódóan testinek, vagy földinek vélnek, borzasztó képzelgésekbe fordulnak. Hihetetlennek tűnik, mégis igaz, hogy a másik életben a borzasztóan kapzsiak úgy tűnnek maguk számára, hogy a pincéikben szorgoskodnak, ahol a pénzük van, és ellepik őket az egerek; mégis, bármennyire is el legyenek lepve, addig nem vonulnak vissza, amíg ki nem merülnek, majd végül megteremtik a kivezető utat ezekből a sírokból.

AC 939. Hogy milyen piszkos képzelgésekbe fordulnak azok gondolatai, akik borzasztóan kapzsiak, nyilvánvaló a poklukból, mely mélyen az ember lába alatt van. Olyan kigőzölgést bocsát ki, mint a disznók, melyek sörtéjét leperzselték forró vízzel. Ott van a kapzsiak otthona. Azok, akik innen jönnek, először feketének látszanak, de szőrük – mint a disznóé – lekaparásával maguknak úgy tűnnek, mintha fehérré váltak volna. Maguknak így látszanak, de mégis marad rajtuk egy jel, mely által megismerik őket, bárhová mennek. Egy bizonyos fekete szellemet, akit még nem vittek a saját poklába, mert hosszabb ideig kellett maradnia a szellemvilágban, leengedtek oda (bár ő nem volt annyira kapzsi, mint a többiek, noha életében gonoszul vágyott mások gazdagságára), és megérkezésekor a kapzsik elmenekültek, mondván, hogy rabló, mert fekete, és megöli őket. A kapzsiak menekülnek az ilyen szellemektől, mert különösen félnek, hogy elvesztik életüket. Végül kitalálván, hogy nem rabló, elmondták neki, hogy ha fehérré akar válni, a haját el kell távolítani, mint a disznóét – mely jól látható - és azután fehér lesz. Mivel ezt nem kívánta megtenni, felvitték őt a szellemek közé.

AC 940. Ebben a pokolban van a zsidók nagy része, akik borzasztóan kapzsik, akiknek jelenléte is egerek szagát árasztja, mikor más szellemekhez jönnek. A zsidók vonatkozásában valami elmondható a városaikról és a rablókról a sivatagban, hogy megmutassa milyen borzasztó az állapotuk a halál után, különösen azoké, akik borzasztóan kapzsiak voltak, és másokat lesajnáltak magukkal összevetve, mert veleszületett gőgjük hatására azt gondolják magukról, hogy ők a kiválasztottak. Az általuk kitalált és testi életük során önmagukba vetett hit általi képzelgés, hogy Jeruzsálembe, és a Szent Földre mennek, hogy birtokolják (nem bírták megérteni, hogy az Új Jeruzsálem az Úr királyságát jelenti a mennyben és a földön), miatt megjelenik előttük, mikor a másik világra jönnek, a Gyehenna baloldalán lévő város, egy kicsit előre, melybe seregestül összegyűlnek. Ezt a várost, mivel koszos és bűzös, bűnös Jeruzsálemnek hívják, itt rohangálnak az utcákon, bokáig érő koszban és sárban, panaszkodva, és siránkozva. Látják ezeket a városokat – valójában néha én magam is láttam őket – és bennük az utcákat, az összes szemetükkel, úgy láttatva, mint fényes nappal. Egyszer megjelent nekem egy bizonyos szellem, homályos árnyként jőve ki a bűnös Jeruzsálemből, és a kapu úgy tűnt, mintha nyitva volna. Vándorló csillagokkal volt körülvéve, különösen a bal oldalon; vándorló csillagok egy szellem körül a szellemvilágban a hamisságokat jelentik, de az más, ha a csillagok nem vándorolnak. Közeledett, a bal fülem felső része felé fordult, és úgy látszott, hogy megérinti azt a szájával, azért, hogy beszéljen velem; de nem csengő hangon beszélt, mint mások, hanem magában, bár oly módon, hogy hallhassam, és megérthessem. Azt mondta, hogy zsidó rabbi volt, hozzátéve, sokáig ebben a piszkos városban élt, és ott az utcákon csak szemét és sár volt. Azt is elmondta, hogy nem volt mit enni, csak koszt, és kérdésemre, miért ő az a szellem, aki enni kíván, azt válaszolta, hogy ő evett, és amikor enni kívánt semmi mást nem kínáltak, mint sarat, ami nagyon elszomorította. Érdeklődött, mit kell tennie, mert hiába próbált meg találkozni Ábrahámmal, Izsákkal, és Jákobbal. Elmondtam néhány részletet velük kapcsolatban, közölve vele, hogy hiábavaló keresni őket, mert, még ha meg is találná őket, semmi segítséget nem tudnának nyújtani neki. A mélyebb értelemre tett utalás után elmondtam, hogy senkit sem szabadna keresni, csak az Urat egyedül, aki a Messiás, akit semmibe vettek a földön, és, hogy Ő uralkodik az egyetemes mennyen és az egyetemes földön, és a segítség kizárólag Tőle jön. Azután azt kérdezte aggódva, és ismételgetve, hogy merre van az Úr. Azt válaszoltam, hogy Ő megtalálható mindenhol, és Ő hall és ismer minden embert. Ebben a pillanatban azonban más zsidó szellemek elhúzták őt.

AC 941. Van egy másik város a Pokol jobb oldalán, vagy a Pokol és a Tó között, ahol a jobb fajtájú zsidók látszanak élni. Azonban ez a város az elképzeléseik szerint változik, néha falu lesz, máskor tó, aztán újra város: lakosai nagyon félnek a rablóktól, de ameddig a városban maradnak, biztonságban vannak. A két város között van egy háromszögletű terület, sötét, ahol a rablók vannak, akik zsidók, de a rosszabb fajta, akik csúnyán megkínozzák azokat, akikkel találkoznak. A zsidók félelmükben a rablókat Úrnak hívják, és a sivatagot, ahol élnek, a Földnek. A rablók elleni biztonság okából, a város bejáratánál, jobb oldalt, egy jó szellem állomásozik, a legtávolabbi sarokban, aki fogadja az összes érkezőt, akik előtte, amint megérkeznek, meghajolnak. A lába alatt bocsát be mindenkit, lévén ez a bebocsátási szertartás a városba. Egy bizonyos szellem közeledett felém hirtelen, én meg érdeklődtem honnan jött? Azt válaszolta, hogy a rablók elől menekül, akiktől fél, mert azok megölik, lemészárolják, égetik, és leforrázzák az embereket, majd kérdezte, hogy hol lehetne biztonságban. Azt kérdeztem honnan, és milyen országból jött? Félelmében nem adott más választ, csak, hogy az az Úr Földje, mert a sivatagot a Földnek, a rablókat pedig az Úrnak nevezik. Ezután maguk a rablók is megjelentek. Nagyon feketék voltak, és olyan mély hangon beszéltek, mint az óriások, és, bármilyen furcsa is, amikor jöttek, rettegés, és iszonyat érzését keltették. Megkérdeztem, hogy kik ők? Azt mondták, hogy rablás keresésében voltak. Érdeklődtem, hogy mit óhajtanak csinálni a zsákmányukkal, és vajon nem tudják-e, hogy ők szellemek, és sohasem tudnak összegyűjteni, vagy felhalmozni zsákmányt, és hogy az ilyen szándékok a gonosz képzelgései? Azt válaszolták, hogy a sivatagban zsákmányt keresnek, és megkínoznak mindenkit, akivel találkoznak. Végül elismerték, míg velem voltak, hogy ők szellemek, de mégsem tudták elhinni, hogy már nem élnek a testükben. Azok, akik kóborolnak, zsidók, akik öléssel, mészárlással, égetéssel, forrázással fenyegetnek bárkit, akivel találkoznak, legyen az zsidó, vagy barát. Jellemüket ilyennek ismerték meg, bár a világon nem merik elhíresztelni.

AC 942. Nem messze a bűnös Jeruzsálemtől van egy másik város, amelyet a Pokol Ítéletének hívnak, ahol azok laknak, akik a mennyet úgy követelik, mintha az saját joguk lenne, és elítélnek mindenkit, akik nem a ő elképzeléseik szerint élnek. E város és a Gyehenna között úgy tűnik, mintha egy csinos híd lenne, világos, vagy szürke színű. Egy fekete szellem van ott, akitől félnek, és aki megakadályozza őket, hogy átmenjenek a híd másik oldalára, mert ott már a Gyehenna jelenik meg.

AC 943. Azokat, akik testi életükben csupán az örömök jelentették végső céljukat, szeretetükkel csupán a természetes hajlamuknak engedtek, fényűzésben és ünnepségben éltek, csak magukkal és a világgal törődve, egyáltalán nem voltak tekintettel az Isteni dolgokra, hitetlenek és emberszeretet nélküliek voltak, haláluk után először egy hasonló életbe vezetik, mint amilyet a világon éltek. Van egy hely bal felé elöl, egy hatalmas mélység, ahol minden öröm, sport, tánc, ünneplés és csevegés együtt van. Ide az ilyen szellemeket viszik, ahol ők úgy tudják, hogy még ezen a világon vannak. Mindazonáltal rövid idő múlva a táj megváltozik, és leviszik őket egy pokolba a fenekek alá, amely hely csupa ürülék; mert a másik életben az ilyen kizárólagosan testi örömök ürülékessé válnak. Láttam őket trágyát vinni és gyászolni sorsukat.

AC 944. Asszonyok, akik alacsony sorból és szegény feltételek közül váltak gazdaggá, büszkeségükben az örömöknek és a finomságoknak, valamint a könnyű életnek adták át magukat, királynőként dőlve hátra a kanapén, asztaloknál és a fogadásokon ülve, semmi mással nem foglalkoznak, amikor a másik életbe jönnek, mint, hogy nyomorult vitákat folytatnak másokkal – ütik, és tépik egymást, cibálják egymás haját, és olyanokká válnak, mint a fúriák.

AC 945. Máshogy van azokkal, akik az élet kellemességeibe és örömeibe születtek, és akik ilyen dolgokat tanultak gyermekkoruktól fogva, mint a királynők, a nemes családok tagjai, és azok, akik tehetős szülőkkel rendelkeznek. Ők, bár fényűzésben, ragyogásban, és választékosságban éltek, ugyanakkor az Úrban való hittel, és felebarátaik iránti emberszeretettel is áldottak, a boldogok között vannak a másik életben. Megfosztani valakit az élet örömeitől, a hatalomtól, és gazdagságtól, és azt gondolni, hogy ez érdemesít a mennyre a boldogtalanság által, hibás elgondolás. Úgy tekinteni az örömöket, és hatalmat, gazdagságot, mint semmit az Úrhoz hasonlítva, és a világi életet, mint semmit a mennyei élethez hasonlítva, ez jelenti az Igében a lemondást ezekről a dolgokról.

AC 946. Beszélgettem szellemekkel arról a tényről, hogy a halál utáni életről való elképzelések hiányának – leszámítva néhány általánost, homályost, vagy akár semmilyet – következtében valóban olyan kevesen hisznek a másik élet oly sok és csodálatos dolgának létezésében – mely hitben az emberek megerősíthetik magukat abból a meggondolásból, hogy saját szemükkel nem látnak egy lelket, vagy szellemet sem. Még a tanultak is, bár azt mondják, hogy van lélek, vagy szellem, annyira ragaszkodnak a mesterkélt szavakhoz és kifejezésekhez – melyek meglehetősen homályosak, vagy inkább nehezebbé teszik a dolgok megértését, mint segítenék –, és annyira maguknak és a világnak szentelik magukat, és csak ritkán az általános jólétnek és a mennyeknek, hogy ők még kevésbé hisznek benne, mint az érzéki emberek. A szellemek, akikkel beszéltem, csodálkoztak, hogy az emberek ilyen tulajdonságúak, látván, hogy teljesen bizonyosak a létezésben, magában a természetben, a királyságok mindegyikében, annyi csodálatos és különböző dologban, melyekről ők tudatlanok, mint például, amik a belső emberi fülben vannak, melyre vonatkozóan egy könyvet lehetne megölteni izgalmas, és még nem hallott dolgokkal, melyek létezésében mindenki hisz. De bármit is mondanak a szellemvilágról, melyből a természet királyságaiba jön minden dolog mind általánosságban, mind részleteiben, alig ad hitelt annak az előítéletek és azon meggyőződések miatt, miszerint ami nem látható, az nincs.

AC GENEZIS 9. fejezet

FOLYTATÁS A POKLOKRA VONATKOZÓAN. ITT MÁS POKLOKRÓL, ELTÉRŐEN AZ ELŐZŐEKBEN LEÍRTAKTÓL

AC 947. Azok számára, akik csalók, és akik azt feltételezik, hogy meg tudnak szerezni minden dolgot csaló ügyességgel, és akiket meggyőztek erről testi életükben elért sikereik, úgy tűnik, hogy ők maguk egy hordóban, vagy kádban élnek balra, melyet Pokoli Hordónak neveznek, mely le van takarva, és kívülről egy kis gömb gúlaalapzaton, melyről azt hiszik, hogy a világmindenség, az ő felügyeletük és uralkodásuk alatt. Pontosan így tűnik nekik. Közülük azok, akik csalással kínozták az ártatlanokat, évekig ott vannak. Azt mondták nekem, hogy néhányuk már húsz éve ott maradt. Mikor kiengedik őket, olyan képzelgésekkel bírnak, hogy azt feltételezik, hogy a világmindenség egy gömb, melyről lesétálnak, melyet lábukkal taposnak, azt hívén, hogy ők a világmindenség istenei. Láttam őket időnként, és beszélgettem velük képzelgéseikről, de nem tudtak eltávolodni attól a természetüktől, melyet a világon bírtak. Időnként észleltem, hogy annyira körmönfont csalásokkal forgatják ki a gondolatokat, egy pillanat alatt más irányba fordítva, és másokkal helyettesítve, hogy alig lehet tudni, hogy ők tették ezt, méghozzá olyan természetességgel, hogy az nehezen hihető. Ilyen természetűek lévén, ezeket a szellemeket sohasem fogadják be az emberek, mert mérgüket olyannyira suba alatt és titkosan adagolják, hogy az észrevehetetlen.

AC 948. Balra van egy másik hordó – ahogy nekik tűnik –, melyben azok vannak, akik a testi életben azt feltételezték, hogy jót tesznek, mialatt gonoszat tettek, és ellenkezőleg; tehát jót tettek, hogy ragaszkodjanak a gonoszhoz. Ezek egy darabig ott maradnak, aztán megfosztják őket az ésszerűségtől, melynek hiányában olyanok, mintha aludnának, amit tesznek, azt nem nekik tulajdonítják; de maguknak úgy látszanak, mintha ébren lennének. Mikor ésszerűségük helyreáll, akkor magukhoz térnek, és olyanok, mint más szellemek.

AC 949. Bal felé és elöl van egy bizonyos kamra, melyben nincs fény, csupán sötétség, emiatt Sötét Kamrának nevezik. Ebben azok vannak, akik mások javaiért sóvárogtak, folyamatosan epekedve azért, és amikor lehetett, megszerezték azokat valamilyen megtévesztő követelés alapján, a leglelkiismeretlenebb módon. Néhányan vannak ott olyanok is, akik ezen a világon magas méltóságban voltak, de okosságuk elismerése körmönfont üzelmeiknek volt köszönhető. A kamrában arról tanácskoznak – éppen úgy, mintha a testükben volnának –, hogy hogyan lehet más embereket rászedni. A sötétséget gyönyörűségesnek mondják. Megmutatták nekem azok megjelenését, akik ott voltak és csalárdul viselkedtek. Mintha fényes nappal lenne, úgy láttam, végül mivé váltak. Arcuk még csúnyább volt, mint a halottaké, ijesztő színű, mint egy tetemé, himlőhelyesek borzasztó lyukakkal, életük eredménye a vágyódás kínja.

AC 950. Szellemek fala emelkedett fel a Pokol oldalából magasra előrefelé, kiknek szférájából észlelték – mert a szellemek minősége egyedül a szférájukból észlelhető, első közeledésükre –, hogy az Urat értéktelennek tekintették, és összes Isteni imádatot lenézték. Beszédük hullámzó volt. Egyikük botrányos módon beszélt az Úr ellen, és azonnal ledobták a Pokol egyik oldala felé. Vitték őket elölről a fejük fölé, igyekezetükben, hogy találkozzanak valakivel, akihez csatlakozhatnának, megkísérelvén másokat leigázni, de visszatartották őket útjukon, és azt mondták nekik, hogy hagyjanak fel a próbálkozással, mert az fájdalmas lehet számukra, így leálltak. Aztán láthatók lettek. Fekete arcuk volt, és fehér kötés a fejük körül, amely azt jelenti, hogy úgy tekintenek az Isteni imádatra – ezért az Úr Igéjére -, mint ami fekete, és csak azért hasznos, hogy tudatuk korlátozása alatt tartsa a közönségességet. Tartózkodási helyük közel van a Pokolhoz, ahol repülő – nem mérgező – sárkányok vannak, s melyet ezért a Sárkányok Lakhelyének hívnak. De mert nem csalók, a pokluk nem annyira fájdalmas. Az ilyen szellemek minden dolgot maguknak és saját okosságuknak tulajdonítanak, és dicsekednek, hogy senkitől sem félnek. Azonban megmutatták nekik, hogy egy apró sziszegés is megfélemlíti őket és elrepülnek; mert ha egy szisszenést hallanak, félelmükben azt gondolják, hogy az egész pokol felemelkedik, hogy elvigye őket, és hősökből hirtelen asszonyok válnak.

AC 951. Azok, akik a testi életükben azt gondolták magukról, hogy szentek, a lentibb földön, a bal láb előtt vannak. Időnként úgy tűnnek maguknak, mintha ragyogó arcuk lenne, amely a saját szentségük elképzeléséből ered. Azonban az eredmény az, hogy őket a legerősebb vágyban tartják aziránt, hogy bekerüljenek a mennybe, melyről azt feltételezik, hogy fent van. Ez a kívánság csak borzasztóan nő, és egyre nagyobb és nagyobb buzgósággá válik, egészen addig, amíg el nem ismerik, hogy ők nem szentek; amikor kiveszik őket erről a helyről, lehetővé teszik számukra, hogy észleljék a saját bűzüket, mely nagyon visszataszító.

AC 952. Egy bizonyos szellem azt feltételezte, hogy szentül élt a földön, mert őt szentként tisztelték az emberek, és így a mennybe kerül. Azt mondta, hogy istenfélő életet élt, és sok időt töltött imádkozással, feltételezve, hogy ez elegendő mindenkinek, hogy figyeljen saját érdekeire. Azt is elmondta, hogy bűnös volt, és hajlandó volt szenvedni úgy is, hogy mások taposnak rajta, melyet ő keresztény türelemnek hívott; hajlandó volt arra, hogy a legutolsó legyen, azért, hogy a legnagyobbá váljon a mennyben. Amikor megvizsgálták annak érdekében, hogy lássák vajon véghez vitt-e, vagy hajlandó lett-e volna véghezvinni bármi jót, vagyis emberszereteti munkát, azt mondta, hogy nem tudta mik ezek; csak azt, hogy szent életet élt. De mivel végig saját kiemelkedését hitte a többiek közül, akiket alávalónak tartott magával összehasonlítva, először, mert azt feltételezte, hogy szent, emberi alakban jelent meg, ragyogó fehérben az ágyékáig, azután először fakó kékké, majd feketévé vált; és mivel uralkodni kívánt mások felett, és összehasonlította magát velük, feketébbé vált, mint amilyenek mások voltak. (Azokra vonatkozóan, akik a legnagyobbak kívánnak lenni a mennyben ld. 450, 452 fej.)

AC 953. Végigvezettek az első menny néhány lakóhelyén, melyekről megengedték látnom a távolban egy nagy tengert, hatalmas hullámokkal, melynek határai a látóhatáron túl nyúltak, és azt mondták nekem, hogy azoknak vannak ilyen képzelgéseik, és látnak egy ilyen tengert, félve, hogy elsüllyednek benne, akik nagyok kívánnak lenni a világon, nem törődve semmivel, hogy az vajon jó, vagy rossz, ha azzal biztosíthatják a saját dicsőségüket és hírnevüket.

AC 954. A képzelgések, melyeket a földi életben megbocsátanak, a következő életben másokká válnak, bár hasonlítanak az előzőekhez. Például azok, akik erőszakosak és könyörtelenek voltak a földön, azok erőszakossága és könyörtelensége borzasztó kegyetlenségbe fordul; úgy látszik, hogy bármilyen társaságot meg akarnak ölni, akivel találkoznak, és különböző módon meg akarják őket kínozni, mert bármit tesznek velük, az nekik a legnagyobb örömet okozza. Azok, akik vérszomjasak voltak, örömet lelnek más szellemek kínzásában, még a vérontásban is, mert azt feltételezik, hogy a szellemek emberek, nem tudván másként. A vér látványának – mert olyanok a képzelgéseik, mintha vért látnának – nagyon örülnek. A kapzsiságból származó képzelgések olyanok, mintha egerekkel és hasonlókkal támadnák meg őket, a kapzsiság fajtái szerint. Azok, akik csupán az örömöket kedvelték, mint végső célt, mint a legnagyobb jót, és mintha általuk a mennyben volnának, abban találják meg legnagyobb örömüket, ha a magánéletükben maradnak, csak a legélvezetesebb dolgokat észlelve. Néhányan örömüket lelik a húgyos, büdös medencékben, néhányan a sáros helyeken és így tovább.

AC 955. Továbbá különböző fajta büntetések vannak, melyekkel a másik életben a gonoszt fájdalmasan büntetik, és amelyek várnak rájuk, mikor bolond érzékiségükhöz visszatérnek. Ezek által vállalják a szégyent, rémületet és borzalmat az ilyen dolgokért, addig, amíg felhagynak azokkal. A büntetések különbözőek, de általánosságban kínzás, szétszakítás, vagy darabokra tépés, szenvedés lepel alatt, valamint még sok más.

AC 956. Azok, akiknek állhatatos bosszúvágyuk van, és magukat nagyobbnak gondolják, mint mindenki mást, őket úgy kezelve, mint akik magukkal össze sem hasonlíthatóak, a kínzásokat a következőképpen szenvedik el: mángorolják őket az arcukon és testükön addig, amíg szinte semmi emberi nem marad. Az arc olyanná válik, mint egy terjedelmes, kerek tészta, a karok úgy néznek ki, mint a cafatok; és mivel ezek ki vannak nyújtva, az embert magasan körbeforgatják, mindig a menny felé, mialatt jellemüket mindenki jelenlétében hirdetik ki, egészen addig, amíg a szégyen át nem itatja teljesen. Így a könyörgőt, rákényszerítik arra, hogy bocsánatért esedezzen olyan feltételek mellett, amit neki diktálnak. Azután egy bűzös tóhoz viszik, amely közel van a bűnös Jeruzsálemhez, lemerítik, meghempergetik, míg sáros alakká válik. Ezt ismételgetik, amíg az érzékiség el nem tűnik. Ebben a bűzös tóban vannak a vétkes asszonyok, akik a hólyag tartományába tartoznak.

AC 957. Azok, akik testi életükben azzal a szokással bírtak, hogy egy dolgot mondtak, és más dolgot gondoltak, és különösen azok, akik barátság leple alatt mások tulajdonát kívánták, vándorolnak, és bárhova mennek, azt kérdik, maradhatnak-e ott, azt állítván, hogy szegények. Amikor ezt megkapják, mindent megkívánnak a bennlakótól, amit csak látnak. Amint ez a tulajdonságuk kiderül, kidobják és megbüntetik őket. Néhányat kegyetlenül meggyötörnek különböző módokon, az álnok tettetés természete szerint, melyet használtak. Néhányat egész testükben megkínoznak, néhánynak a lábát, néhánynak az ágyékát, néhánynak a mellkasát, néhéhánynak a fejét, néhánynak csak a szája környékét. Előre-hátra lökdösik őket oly módon, hogy az leírhatatlan. A testrészek erősen összeütődnek, aztán szétválnak, ezért úgy érzik magukat, mintha apró darabokra szaggatnák őket; ez ellenállásra készteti őket, ami növeli a fájdalmat. A szétszakítás sok fajtája létezik, és időközönként újra és újra megismétlik, egészen addig, amíg a szenvedőt át nem járja a félelem és borzalom a becsapás szándékával tett hamis kijelentések megtételekor. Minden büntetés elvesz valamit. A kínzók azt mondták, hogy nagyon élvezik megbüntetni azokat, akik nem hajlandóak felhagyni azzal, még ha az örökkévalóságig is kell folytatniuk.

AC 958. Vannak olyan szellem csoportok, akik körbe vándorolnak, és akiktől, más szellemek nagyon megrémülnek. A hát alsó részébe kerülnek, és olyan gyors mozdulatok által szenvedtetik el a kínzást, melyek elől senki sem menekülhet, és melyeket hanggal kísérnek, és a szorító, és kiszélesedő mozdulatokat felfelé irányítják, csúcsával felfelé lévő kúp formájában. Bárkit is vezetnek be ebbe a kúpba, különösen a csúcs közelébe, annak borzalmasan meggyötrik minden tagját. A csaló tettetőket viszik be ide és büntetik őket így.

AC 959. Felébredtem éjszaka álmomból, és szellemeket hallottam magam körül, akik le akartak rohanni engem álmomban, bár ekkor még rossz álomnak váltem. De felébredvén a büntető szellemek hirtelen ott termettek – melyre rácsodálkoztam – és borzalmasan megbüntették azokat a szellemeket, akik megrohantak engem alvás alatt. Rájuk kényszerítették a – látható – testiséget és testi érzékeket. Így kínozták őket testrészeik ide-oda rázásával, és a fájdalmat az ellenállásukkal növelve. A megtorlók megölték volna őket, ha tudják, ezér a legnagyobb erőszakot alkalmazták. Azok a bűnösök nagyrészt szirének voltak (831 sz.). A büntetés hosszú ideig tartott, és körülöttem sok csoportra kiterjedt, és megdöbbenésemre mindenkit megtaláltak, akik meglestek engem, noha el akarták magukat takarni. Szirének lévén, sok ügyességgel próbálták kikerülni a büntetést, de nem tudták. Most megpróbáltak visszahúzódni a belső természetbe, hogy azt a látszatot keltsék, mintha mások volnának, hogy átirányítsák a büntetést másokra az elképzelések átruházásával. Most csecsemőknek tetették magukat, akit meg kéne büntetni, most jó szellemeknek, most angyaloknak, mindezek mellett nagyon sok cselt csinálva, de mindhiába. Meglepődtem, hogy ilyen súlyosan megbüntetik őket, de felfogtam, hogy a vétek hatalmas, mert az embernek szüksége van arra, hogy biztonságban aludjon, mely nélkül az emberi faj megsemmisülne, így a szükség miatt ilyen nagy a büntetés. Felfogtam, hogy ugyanez történik más emberek körül is, akiket megkíséreltek alattomosan megölni álmukban, bár az emberek erről semmit sem tudnak. Annak, akinek nem adatik meg az, hogy a szellemekkel beszéljen, és velük legyen a belső értelemben, semmi ilyet nem hallhat, még kevésbé láthat, pedig hasonló dolgok mindenkivel történnek. Az Úr a legnagyobb gonddal őrzi az embert álmában.

AC 960. Vannak bizonyos megtévesztő szellemek, akik, amíg a testben éltek fortélyaikat titokban gyakorolták, és néhányuk a megtévesztés érdekében vészes ügyességgel azt színlelte, hogy angyal. A másik életben ezek megtanulták, hogy visszavonuljanak egy szebb, vagy belsőbb természet (in subtiliorem naturem) világába, és elbújjanak mások szeme elől, így azt feltételezve, hogy biztonságban vannak minden büntetéstől. Ezek azonban, ugyanúgy, mint mások is, a széttépés büntetésén mennek keresztül hamisságuk természete és gonoszsága szerint, ezen felül egybe ragasztják őket, és mikor ez megtörténik, minél inkább el szeretnének szakadni egymástól – vagyis tépik el magukat a másiktól – annál szorosabban kötődnek egymáshoz. A büntetés jóval hathatósabb kínzás, mert ez válasz a rejtett ravaszságukra.

AC 961. Néhány személy, szokásból, néhány megvetésből fesztelen beszélgetést folytat olyan dolgokról, melyeket a Szentírás tartalmaz, a tréfálkozás és gúny eszközeként, azt gondolván ezzel fokozza a hatást. Azonban az Írás ilyen dolgaihoz, amikor gondolják, és beszélnek róla hozzáadják a testi és bűnös elképzeléseiket – a másik életben ez sok fájdalmat okoz nekik; mert visszatérnek a világi dolgokkal együtt. Ezek a személyek szintén keresztül mennek a szétszaggatás büntetésén, amíg leszoknak az ilyen dolgokról.

AC 962. Szintén széttépés büntetése jár a gondolatok vonatkozásában, mikor a belső gondolatok harcolnak a külsőkkel, mely belső kínnal jár.

AC 963. A büntetések között van egy gyakori, mikor a szenvedőkre rádobnak egy leplet, ez pedig a következő. A képzelgések eszközével azt a benyomást keltik, hogy a szenvedő úgy érzi, hogy egy lepel alatt van, ami nagy területen terül szét. Olyan, mint egy szorosan tapadó felhő, melynek sűrűsége a képzelgés mértéke szerint nő, és amely alatt – a kitörésre való vágy által ösztökélve – tovább és tovább futnak különböző sebességgel egészen addig, amíg ki nem merülnek. Ez többé-kevésbé egy óra hosszat tart, és a kínzás különböző fokozataival párosul a kiszabadulás utáni vágy mértéke szerint. A lepel azok számára van, akik bár látják az igazságot, mégis az önszeretet befolyása alatt nem hajlandóak elismerni azt, és állandó felháborodást éreznek, hogy az az igazság. A lepel alatt néhányan olyan nyugtalanságot és borzalmat éreznek, hogy elvesztik reményüket a kiszabadulás lehetőségében, ahogy azt valaki elmondta, aki kiszabadult onnan.

AC 964. Van egy másik fajta lepel, melybe a szenvedőket becsomagolják, mintha ruhában volnának, miáltal úgy tűnik nekik, mintha kezük, lábuk és testük össze lenne kötözve, és beléjük oltották az égő vágyat, hogy kiszabadítsák magukat. Mivel a szenvedő csak egyszer van körül tekerve, azt feltételezi, hogy könnyen levetheti, mikor azonban elkezdi levetni magáról, a lepel hosszában megnő, és a kibontás vég nélküli, egészen addig, amíg a szenvedő kétségbe nem esik.

AC 965. Ezek a dolgok a poklokra és a büntetésekre vonatkoznak. A pokoli kínok nem a lelkiismeret fullánkjai, mint ahogy azt néhányan feltételezik, mert a pokolban lévőknek nincs lelkiismerete, ezért nem szenvedhetnek a lelkiismeret gyötrelmeitől. Akiknek van lelkiismeretük, a boldogok között vannak.

AC 966. Megfigyelendő, hogy a másik életben senkit sem büntetnek az öröklött gonoszság után, hanem csak a valóságos bűnök miatt, melyet ő maga követett el.

AC 967. Amikor a gonoszt megbüntetik, mindig vannak jelen angyalok, akik mérséklik a büntetést és enyhítik a szenvedők fájdalmát, de azt nem tudják tőlük elvenni. Mert a másik életben a dolgok úgy vannak egyensúlyban, hogy a gonosz önmagát bünteti, és hacsak nem lehet elvenni ezt a büntetés eszközével, azokkal, akikben ez létezik, nem lehet más tenni, mint az örökkévalóságig a pokolban tartani, különben a jó társadalmait megfertőznék, és erőszakot alkalmaznának az Úr által felállított rend ellen, amelyben a világmindenség biztonsága létezik.

AC 968. Bizonyos szellemek magukkal vitték a földről azt az elképzelést, hogy nem szabad beszélniük az ördöggel, hanem el kell menekülniük. Felvilágosították őket, hogy semmi bántódás nem éri azokat, akiket az Úr véd, még akkor sem, ha mindenhol a pokol venné körül őket, mind belül, mind kívül. Megadatott nekem, hogy ezt sok és csodálatos tapasztalatból megtudjam, ezért végülis oda jutottam, hogy nem féltem még a pokol legrosszabjaitól sem, hogy ez megakadályozná a beszélgetést velük; ezért megadatott nekem, hogy megismerhessem a jellemüket. Azok számára, akik csodálkoznak, hogy beszéltem velük, megengedték nekem, hogy elmondjam nem csak azt, hogy ez nem árt nekem, de azt is, hogy a gonoszok a másik életben is olyanok, mintha emberek lennének, és akik amikor a földön éltek, életük gyűlöletben, bosszúvágyban és házasságtörésben telt el; néhányuk kiváltképp megbecsült volt; sőt, vannak köztük néhányan, akiket a testi életében ismertem; és hogy a gonosz semmi mást nem jelent, mint a pokol ilyen társaságát. Továbbá, hogy testi életükben az emberekkel van két szellem a pokolból, mint ahogy két angyal is a mennyekből; ezek a pokoli szellemek uralkodnak a gonosszal; de a jósággal legyőzik azokat, és szolgálni kényszerítik. Így tehát hamis azt feltételezni, hogy van más ördög a teremtés kezdete óta, mint azok, akik egykor emberek voltak. Amikor hallották ezeket a dolgokat, meglepődtek, és bevallották, hogy nekik egy teljesen más véleményük volt az ördöggel és a pokoli legénységgel kapcsolatban.

AC 969. Egy hatalmas királyságban gyülekezik az összes ember lelke az első teremtéstől kezdve, egyedül erről a földről közel egy millió jön minden héten és minden egyes személynek megvan a saját géniusza és természete; ahol mindenki összes elképzelését megbeszélik; és ahol mindennek ellenére minden dolgot általában és részleteiben rendben kell tartani folyamatosan; ez nem lehetséges, csak akkor, ha számtalan dolog létezik, mely sohasem lépett be az ember elképzeléseibe. És mivel a pokollal, valamint a mennyel kapcsolatban bárki alig fog fel többet, mint egy egyszerű homályos elképzelést, nem lehet másként, minthogy ezek a dolgok különösnek és csodálatosnak tűnnek, különösen abból a tényből, hogy az emberek azt feltételezik, a szellemeknek nincsenek érzéseik, bár az igazság az, hogy kiválóbban éreznek, mint az emberek, sőt mi több, a gonosz szellemek kényszerítenek rájuk ezen a földön ismeretlen ravaszsággal, egy majdnem olyan érzést, mint a testi, csak sokkal nagyobbat.

AC 970. A Végtelenség tárgya ennek a fejezetnek a végén következik.

MÓZES I. KÖNYVE 9:1-29.

_1\. Azután megáldá Isten Noét és az ő fiait, és azt mondá nékik: Szaporodjatok és sokasodjatok, és töltsétek be a földet._

_2\. És féljen és rettegjen tőletek a földnek minden állatja az égnek minden madara: minden a mi nyüzsög a földön, és a tengernek minden hala kezetekbe adatott;_

_3\. Minden mozgó állat, a mely él legyen nektek eledelűl; a mint a zöld fűvet, nektek adtam mindazokat._

_4\. Csak a húst az őt elevenítő vérrel meg ne egyétek._

_5\. De a ti véreteket, a melyben van a ti éltetek, számon kérem; számon kérem minden állattól, azonképen az embertől, kinek-kinek atyjafiától számon kérem az ember életét._

_6\. A ki ember-vért ont, annak vére ember által ontassék ki; mert Isten a maga képére teremté az embert._

_7\. Ti pedig szaporodjatok és sokasodjatok, nyüzsögjetek a földön és sokasodjatok azon._

_8\. És szóla az Isten Noénak és vele az ő fiainak, mondván:_

_9\. Én pedig ímé szövetséget szerzek ti veletek és a ti magvatokkal ti utánnatok._

_10\. És minden élő állattal, mely veletek van: madárral, barommal, minden mezei vaddal, mely veletek van; mindattól kezdve a mi a bárkából kijött, a földnek minden vadjáig._

_11\. Szövetséget kötök ti veletek, hogy soha ezután el nem vész özönvíz miatt minden test; és soha sem lesz többé özönvíz a földnek elvesztésére._

_12\. És monda az Isten: Ez a jele a szövetségnek, melyet én örök időkre szerzek közöttem és ti köztetek, és minden élő állat között, mely ti veletek van:_

_13\. Az én ívemet helyeztetem a felhőkbe, s ez lesz jele a szövetségnek közöttem és a föld között._

_14\. És lészen, hogy mikor felhővel borítom be a földet, meglátszik az ív a felhőben._

_15\. És megemlékezem az én szövetségemről, mely van én közöttem és ti közöttetek, és minden testből való élő állat között; és nem lesz többé a víz özönné minden testnek elvesztésére._

_16\. Azért legyen tehát az ív a felhőben, hogy lássam azt és megemlékezzem az örökkévaló szövetségről Isten között és minden testből való élő állat között, mely a földön van._

_17\. És monda Isten Noénak: Ez ama szövetségnek jele, melyet szerzettem én közöttem és minden test között, mely a földön van._

_18\. Valának pedig Noé fiai, kik a bárkából kijöttek vala: Sém és Khám és Jáfet. Khám pedig Kanaánnak atyja._

_19\. Ezek hárman a Noé fiai s ezektől népesedék meg az egész föld._

_20\. Noé pedig földmívelő kezde lenni, és szőlőt ültete._

_21\. És ivék a borból, s megrészegedék, és meztelenen vala sátra közepén._

_22\. Khám pedig, Kanaánnak atyja, meglátá az ő atyjának mezítelenségét, és hírűl adá künnlevő két testvérének._

_23\. Akkor Sém és Jáfet ruhát ragadván, azt mindketten vállokra veték, és háttal menve takarák be atyjok mezítelenségét; s arczczal hátra meg sem láták atyjok mezítelenségét._

_24\. Hogy felserkene Noé mámorából, és megtudá a mit vele az ő kisebbik fia cselekedett vala:_

_25\. Monda: Átkozott Kanaán! Szolgák szolgája legyen atyjafiai közt._

_26\. Azután monda: Áldott az Úr, Sémnek Istene, néki légyen szolgája Kanaán!_

_27\. Terjeszsze ki Isten Jáfetet, lakozzék Sémnek sátraiban; légyen néki szolgája a Kanaán!_

_28\. Éle pedig Noé az özönvíz után háromszáz ötven esztendeig._

_29\. És vala Noé egész életének ideje kilenczszáz ötven esztendő; és meghala_.

TARTALOM

AC 971. A téma, ami most következik, az újjászületett ember állapota; először a belső ember uralmára, és a külső engedelmességére vonatkozóan.

AC 972. Vagyis, hogy a külső ember minden dolga a belsőnek tárgyát képzi, és szolgálatára van (1-3. vers), de különös gondot kell fordítani, hogy az ember ne merítse a hit jóságait és igazságait az érzéki vágyakba; vagy a belső ember jósága és igazsága igazolná a gonoszságokat és hamisságokat, mely szükségképpen halálra ítéli és megbünteti őt (4 és 5. vers). Ez lerombolja a szellemi embert, vagy az Úr képmását (6. vers). Ha ezeket a dolgokat elkerülik, minden jól megy (7.vers).

AC 973. A következőkben az özönvíz utáni ember állapotával foglalkoznak, akit az Úr úgy alakított, hogy jelen lehessen benne az emberszeretet eszközei által, így megmentse a megsemmisüléstől, mint a Legősibb Egyház utolsó utódait (8-11. vers).

AC 974. Azután az özönvíz utáni ember – akiben megvan a képesség, hogy az emberszeretetet befogadja – állapotát írják le az „Ívemet helyezem a felhőkbe” által, melyhez hasonlít (12-17. vers). Ez az „ív” az egyház emberére, vagy újjászületett emberre vonatkozik (12, 13. vers); minden emberre általánosságban (14, 15. vers); különösen arra az emberre, akiben megvan a lehetőség, hogy újjászülessen (16. vers); következésképp nem csak az egyházon belüli, hanem az azon kívüli emberre is (17. vers).

AC 975. Végül az Ősi Egyházzal foglalkozik általában; „Sém” jelenti a belső imádatot; „Jáfet” a vonatkozó külső imádatot; „Kám” az emberszeretettől elvált hitet; „Kánaán” a belsőtől elvált külső imádatot (19. vers). Ezen egyháznak az volt a vágya, hogy maga fedezze fel a hit igazságait, és az okoskodások által, először süllyedt hibákba és romlottságba (19-21. vers). Azok, akik a külső imádatot elválasztják a belsőtől, kigúnyolják magát a hit elveit, az ilyen hibák és romlottság következtében (22. ver). Azonban azok, akik belső imádatban vannak, és külső imádat ebből ered, az ilyen dolgokat jó értelmezésbe helyezik és megbocsátanak (23. vers). Azok, akik a külső imádatot elválasztották a belsőtől, a leghitványabbak (24, 25. vers); ám még ők is képesek hitvány szolgálatot tenni az egyházban 26, 27. vers).

AC 976. Végül az első Ősi Egyház időtartamát és állapotát írják le Noé korának éveivel (28, 29. vers).

A BELSŐ ÉRTELEM

AC 977. Mivel a téma, amivel itt foglalkoznak, az újjászületett ember, néhány szót kell szólni arról, milyen ő a nem újjászületett emberhez viszonyítva, ily módon mindkettő érthető lesz. Az újjászületett ember tudatában van annak, hogy mi a jó, és igaz, tudatból jót tesz, és igazat gondol; a jó, amit tesz, az emberszeretet jósága, és az igazság, amit gondol, a hit igazsága. A nem újjászületett embernek nincs tudata, vagy ha valamennyi van, az nem az emberszeretetből eredő cselekvés tudata, és nem a hit igazságából eredő gondolkodás, hanem a maga és a világ iránt érzett valamennyi szereteten alapul, ezért az hibás, vagy hamis tudat. Az újjászületett emberrel ott van az öröm, amikor a tudata szerint cselekszik, és az aggodalom, amikor rá van kényszerítve, hogy ennek ellenére tegyen. Nem így van a nem újjászületett emberrel; nagyon sok ilyan ember van, aki nem tudja mi a tudat, még kevésbé, hogy mit kell aszerint, vagy annak ellenére tennie, csak azt tudja, hogy milyen olyanokat tenni, amit szeretnek. Ez az, ami örömet okoz nekik, és amikor olyat tesznek, mely a szeretetük ellenére van, akkor aggódnak. Az újjászületett embernek új akarata van, és új megértése, és ez az új akarat és új megértés a tudata, vagyis van tudata, és az Úr ezen keresztül működteti az emberszeretet jóságát és a hit igazságát. A nem újjászületett embernek nincs akarata, hanem akarat helyett érzéki vágyai vannak, és egy következetes hajlam minden gonoszra; nincs megértése sem, csupán okoskodás, és egy következetes zuhanás minden hamis felé. Az újjászületett embernek mennyei és szellemi élete van; a nem újjászületett embernek csak testi és világi élete; a képessége, hogy gondolja, vagy megértse azt, mi a jó és igaz az Úr életéből a már említett maradványokból van; ebből pedig az, hogy képes kifejezni. Az újjászületett embernél a belső ember uralkodik, a külső engedelmes és alázatos; a nem újjászületettnél pedig a külső ember uralkodik, a belső pedig tétlen, mintha nem is létezne. Az újjászületett ember ki tudja, vagy megvan a képessége, hogy ki tudja fejezni, milyen a belső, vagy milyen a külső ember. A nem újjászületett ember teljesen tudatlan, még azt sem tudja, hogy ha visszatükröz, mivel nem ismeri az emberszeretetből eredő jóságot és igazságot. Ezekből látható milyen az újjászületett ember tulajdonsága, és milyen a nem újjászületett emberé, és úgy különböznek egymástól, mint a nyár, és a tél, a világosság, és a sötétség. Az újjászületett ember élő, aki nem született újjá, az pedig halott.

AC 978. Mi a belső, és mi a külső ember, napjainkban kevesen tudják, ha egyáltalán tudja valaki. Általánosságban azt feltételezik, hogy egy és ugyanaz, ez pedig főleg azért van, mert az emberek azt hiszik, hogy amit saját maguktól tesznek az jó, és amit saját maguktól gondolnak az igaz, mivel az ember természetes Sajátja, hogy ezt higgye; vagyis a belső ember olyan messze van a külsőtől, mint a menny a földtől. Mind a tanult, mind az tudatlan, amikor erre a témára hivatkozik, nincs más elképzelése a belső emberre vonatkozóan, mint hogy az gondolat, mert belül van; a külső emberről pedig az, hogy az a test, az értelem és élvezet élete, mert az kívül van. A gondolat, melyet a belső embernek tulajdonítanak, nem tartozik ide; mert a belső emberben semmi más nincs, csak jóság és igazság, mely az Úré, és a belső ember tudatát az Úr helyezte bele. Még a gonosznak, sőt még a legrosszabb embernek is van gondolata, azoknak is, akik tudattalanok, ami azt mutatja, hogy az ember gondolata nem tartozik a belsőhöz, hanem a külsőhöz. Az, hogy a test, az értelem és élvezet élete nem a külső ember, nyilvánvaló abból a tényből, hogy a szellemek egyaránt bírnak egy külső embert is, bár nekik nincs olyan testük, mint amilyen a földi életükben volt. Azt, hogy mi a belső, és mi a külső ember, senki sem tudhatja bizonyosan, csak akkor, ha tudja, hogy minden emberben van valami mennyei és szellemi, ami az angyali mennynek felel meg, és valami értelmi, ami az angyali szellemek mennyének felel meg, valamint egy belső érzéki, mely a szellemek mennyével egyezik. Három menny van, mint az emberben, melyek tökéletesen távol vannak egymástól. Ezért van az, hogy a halál után az ember, akinek tudata van, először a szellemek mennyébe kerül, azután az Úr kiemeli az angyali szellemek mennyébe, és végül az angyali mennybe, ahová csak akkor lehetséges bekerülni, ha az emberben volt ilyen sok menny, melyeknek, és melyek állapotának képes megfelelni. Ebből megtanultam, hogy mi alkotja a belső, és mi a külső embert. A legbelső embert a mennyeiből és szellemiből alakították. A belső, vagy közbenső ember az értelmi; a külső az érzéki, nem tartozik a testhez, de a testi dolgokból ered; ez nemcsak az emberekkel van így, hanem a szellemekkel is. A tanultak nyelvén beszélve, ez a három, a belső, a közbenső, és a külső ember olyan, mint a vég, az ok, és a következmény. Az jól ismert, hogy nem lehet következmény ok nélkül, és nincs ok vég nélkül. A következmény, ok, és vég annyira vannak távol egymástól, mint a külső, a közbenső, és a belső. Pontosan szólva, az érzéki ember – vagy akik gondolata leragadt az érzéki dolgokban – a külső ember. A szellemi és mennyei ember a belső ember. Az értelmi ember a közbenső, a kettő között van, mely által a belső és külső ember közötti összeköttetés létrejön. Biztos vagyok benne, hogy kevesen fogják fel ezeket az állításokat, mert az emberek a külső dolgokban élnek, és úgy gondolkodnak. Mivel néhányan úgy tekintenek magukra, hogy olyanok, mint a vadállatok, abban hisznek, hogy a test halálakor teljesen meg fognak halni, bár akkor kezdenek először élni. A halál után, azok, akik jók, először egy érzéki életet élnek a szellemek mennyében vagy világában, azután egy belső érzéki életet az angyali szellemek mennyében, és végül a legbelső érzéki életet az angyali mennyekben, ez az angyali élet lévén a belső ember élete, és mellyel kapcsolatban alig mondható olyan dolog, ami felfogható az ember által. Az újjászületett tudhatja, hogy van ilyen élet, mely visszatükröződik a jó és igaz természetén, és a szellemi harcokban, mert az Úr élete van az emberben, mivel az Úr működteti – a belső emberen keresztül – az emberszeretet jóságát és a hit igazságát a külső emberben. Amit ebből felfog gondolatban és lelkiállapotban az egy bizonyos általánosság, amely számtalan dolgot tartalmaz, ami a belső emberből jön, és amelyet az ember nem tud felfogni, amíg az angyali mennybe be nem lép. Erről és természetéről általánosságban lásd fentebb (545 sz.). A belső emberről itt elmondott dolgok nem szükségesek az üdvözüléshez, lévén nagyon sokak értelme fölött áll. Elegendő tudni, hogy van egy belső és egy külső ember, és elismerni és elhinni, hogy az összes jóság és igazság az Úrtól jön.

AC 979. Ezeket a megfigyeléseket az újjászületett ember állapotáról és a belső ember befolyásáról a külső emberre előtételként mondják ki, mert ebben a fejezetben az újjászületett emberrel, a belső ember uralmával a külső felett, és külső ember alázatával foglalkoznak.

AC 980. 1. vers. _Azután megáldá Isten Noét és az ő fiait, és azt mondá nékik: Szaporodjatok és sokasodjatok, és töltsétek be a földet._ „Megáldá Isten” jelenti az Úr jelenlétét és kegyét; „Noé és az ő fiai” jelenti az Ősi Egyházat; „szaporodjatok” jelenti az emberszeretet jóságait; „sokasodjatok” jelenti a hit igazságait, melyek most már növekednek; „töltsétek meg a földet” jelenti a külső embert.

AC 981. Az, hogy „megáldá Isten” jelenti az Úr jelenlétét és kegyét, nyilvánvaló a „megáld” jelentéséből. „Megáldani” az Igében, külső értelemben azt jelenti, hogy gazdagítani minden földi és testi jósággal, az Ige magyarázata szerint, melyet azok adtak, akik megmaradnak a külső értelemnél – mint az ősi és mai zsidók, és a keresztények is, különösen napjainkban – miért is úgy csinálták, hogy az Isteni áldás gazdagságból álljon, minden dolog bőségében, és ön-dicsőségben.

Azonban belső értelemben a „megáld” minden szellemi és mennyei jósággal való gazdagodást jelent, mely áldás, melyet nem adhat más csak Úr, ezért jelenti az Ő jelenlétét és kegyét, mely szükségszerűen hozza magával az ilyen szellemi és mennyei jóságot. Azt mondják jelenlét, mert az Úr kizárólag az emberszeretetben van jelen, és a téma, amivel itt foglalkoznak az újjászületett szellemi ember, aki emberszeretetből cselekszik. Az Úr valójában minden embernél jelen van, de arányosan, amilyen távol van az ember az emberszeretettől, olyan arányú az Úr jelenléte – mondhatni – minél inkább hiányzik, az Úr annál távolabb van. Az ok, amiért a kegyet említik, és nem a könyörületességet azért van, – mely, mint én feltételezem, ezidáig ismeretlen volt - mert a mennyei ember nem beszélt a kegyről, csak a könyörületességről, míg a szellemi ember nem beszél a könyörületességről, csak a kegyről. A beszédmód abban a körülményben gyökerezik, hogy azok, akik mennyeiek, úgy tekintik az emberi fajt, mint ami semmi más, csak erkölcstelenség, és ami önmagában véve ürülékes és pokoli; azért könyörögnek az Úr könyörületességéért, mert a könyörületességről ilyen feltételek mellett beszélnek. Bár azok, akik szellemiek, ismerik az emberi fajt, hogy ilyen a természete, még sem fogadják azt el, mert a Sajátjukban maradnak, melyet szeretnek, ezért nehezen beszélnek a könyörületességről, és könnyen a kegyről. A nyelvbeli különbséget a lealacsonyítás különbsége eredményezi. Minél inkább szereti valaki önmagát, és gondolja azt, hogy önmagától tehet jót, így megváltást érdemel, annál kevésbé lesz képes arra, hogy az Úr könyörületességéért könyörögjön. Az ok, amiért néhányan könyöröghetnek kegyért az az, hogy ez a beszéd egy megszokott formájává vált, melyben csak kicsit van ott az Úr, és sok önmagából, ahogy azt bárki felfedezheti önmagában, mialatt megnevezi az Úr kegyét.

AC 982. Azt, hogy „Noé és az ő fiai” jelenti az Ősi Egyházat, már előzőleg elmondtuk, és megmutattuk, és nyilvánvaló abból is, ami következik.

AC 983. Az, hogy a „szaporodjatok” jelenti az emberszeretet jóságait, és a „sokasodjatok” jelenti a hit igazságait, melyek most már növekednek, nyilvánvaló az Igében lévő két kifejezés jelentéséből, ahol azt, hogy „szaporodni”, vagy gyümölcsöt teremni, az emberszeretetről mondják, míg azt, hogy „sokasodni”, a hitről, ahogy azt fent megmutattuk (43, 55 sz.) és a továbbiakban igazolódik azzal, amit az Ige következő fejezeteiből idézünk:

_Térjetek meg, szófogadatlan fiak; és adok néktek szívem szerint való pásztorokat, és legeltetnek tudománynyal és értelemmel. És ha majd megsokasodtok és megszaporodtok a földön_. (Jeremiás 3:14-16)

Ahol a „megsokasodtok” nyilvánvalóan jelenti a tudományban és értelemben, vagyis a hitben való növekedést, míg a „megszaporodtok” jelenti az emberszeretet jóságait; mert itt az egyház beillesztésével foglalkoznak, melyben a hit, vagy „sokasodás” jön először. Újra:

_„Juhaimnak maradékát pedig összegyűjtöm minden földről, a melyekre elűztem őket, és visszahozom őket az ő legelőikre, és szaporodnak és megsokasodnak”_ (Jeremiás 23:3)

A már beillesztett egyházról beszélnek, következtetésképpen „szaporodnak”, mint az emberszeretet jóságai és „megsokasodnak”, mint a hit igazságai. Mózesnél:

_„És hozzátok fordulok, és megszaporítlak titeket, és megsokasítlak titeket és szövetségemet megerősítem veletek.”_ (Mózes III. könyve 26:9)

A mennyei egyház belső értelméről beszélnek, ezért a „megszaporítlak” a szeretet és emberszeretet jóságairól szól, a „megsokasítlak”pedig a hit jóságairól és igazságairól. Zakariásnál:

_„Egybegyűjtöm őket, mert megszabadítom őket, és megsokasulnak, a mint megsokasultak vala.”_ (Zakariás 10:8)

A „megsokasultak” itt a hit igazságai, nyilvánvaló az „egybegyűjtöm” kifejezésből. Jeremiásnál:

_A város felépíttetik az ő magas helyén; és hálaadás és öröm szava jő ki belőlök, és megsokasítom őket és meg nem kevesednek; és az ő fiai olyanok lesznek, mint eleintén_ (Jeremiás 30:18-20)

A hit hatásairól, és a hit igazságairól beszélnek; az előzőt a ”hálaadás és öröm szava jő ki belőlök”, az utóbbit a „megsokasítom” jelentik, a „fiai” itt megint az igazságokat.

AC 984. Az, hogy „töltsétek meg a földet” jelenti a külső embert, nyilvánvaló a „föld” jelentéséből, lévén az a külső ember, ahogy azt már többször megmutattuk. Az újjászületett emberben lévő emberszeretet jóságaival és a hit igazságaival kapcsolatban megfigyelhető az, hogy azokat a tudatába ültették; a hit eszközeivel, vagy az Ige hallásával ültették be, először az emlékezetben vannak, mely a külső emberhez tartozik. Amikor az ember újjászületik, a belső ember munkálkodik, és ugyanez történik a sokasodás és szaporodás vonatkozásában is, az emberszeretet jóságai kerülnek előtérbe a külső ember lelkiállapotában, a hit igazságai az emlékezetében, növekedve és sokasodva mindegyik esetben. Ennek a növekedésnek természete minden újjászületett személy számára ismert lehet, mert a dolgok melyek igazolják ezt, folyamatosan sokasodnak az Igéből, a gondolkodó embertől és a tudományból (scientifica) eredve, melyet egyre inkább igazoltnak lát, lévén ez az emberszeretet egyik hatása, és egyedül az Úr teszi ezt az emberszereteten keresztül.

AC 985. 2. vers. _És féljen és rettegjen tőletek a földnek minden állatja az égnek minden madara: minden a mi nyüzsög a földön, és a tengernek minden hala kezetekbe adatott._ A _„_féljen és rettegjen tőletek” jelenti a belső ember uralmát; a _„_félelem” hivatkozás a gonoszra, a „rettegés” pedig a hamisságokra; „földnek minden állatja” jelenti az érzéki vágyakat, melyek a léleké (animus); „az égnek minden madara” jelenti az okoskodáshoz tartozó hamisságokat; „minden a mi nyüzsög a földön” jelenti a jóság hatásait; „a tengernek minden hala” jelenti az ismeretanyagot (scientifica); „kezetekbe adatott” jelenti a belső ember birtoklását a külsőben.

AC 986. Féljen és rettegjen tőletek. Az, hogy ez jelenti a belső ember uralmát, és, hogy a _„_félelem” hivatkozás a gonoszra, a „rettegés” pedig a hamisságokra, nyilvánvaló az újjászületett ember állapotából. Az ember állapota az újjászületés előtt olyan, hogy érzéki vágyak és hamisságok vannak benne, melyek a külső emberéi, és melyek folyamatosan túlsúlyban vannak, ezért harcot gerjesztenek. Azonban az újjászületés után a belső ember uralkodik a külső felett, vagyis az érzéki vágyai és hamisságai felett, és akkor az ember fél a gonosztól és retteg a hamisságtól. Mindkettő a tudata ellenére van, és az annak ellenére cselekvés borzalommal tölti el. Jóllehet, nem a belső ember fél a gonosztól és retteg a hamisságoktól, hanem a külső, ezért mondják azt „féljen és rettegjen tőletek a földnek minden állatja az égnek minden madara”, vagyis az összes érzéki vágy, amit itt az „állatok” jelentenek, és a hamisságok, amit itt az „égnek madarai” jelentenek. Ez „félelem”, és „rettegés” úgy jelenik meg, mintha az ember sajátja lenne, de a következő dolog miatt fordul elő. Ahogy azt előzőleg kijelentettük, minden emberrel legalább két angyal van, akiken keresztül a mennyekkel lehet kapcsolatban, és két gonosz szellem, akiken keresztül pedig a pokollal. Amikor az angyalok uralkodnak – ez történik az újjászületett emberrel – akkor a kísérő gonosz szellemek nem mernek megkísérelni bármit is a jó és igaz ellenére tenni, mert korlátok között vannak. Ha megkísérelnek valami rosszat tenni, vagy hamisat mondani – vagyis gerjeszteni a feszültséget – azonnal egyfajta pokoli félelem és rettegés keríti hatalmába. Ez a félelem és rettegés, amelyet úgy észlelnek az emberben, mint a tudat ellenére való félelem és rettegés; és amint a tudata ellenére cselekszik, vagy beszél valamit, kísértésbe, és tudatának gyötrelmébe kerül, vagyis egyfajta pokoli kínzásba. Mivel azt mondják, hogy a „félelem” a gonoszságok, és a „rettegés” a hamisságok, a helyzet a következő: az emberrel lévő szellemek nem félnek annyira rosszat tenni, mint hamisságokat beszélni, mert az ember újra megszületik, és tudatot kap a hit igazságain keresztül, ezért a szellemeknek nem engedik meg, hogy hamis dolgokra izgassanak. Egyikükkel sincs más csak gonosz, így gonoszságban vannak; ez a természetük, és ezért minden erőfeszítésük gonosz. Mivel gonoszok, és a valódi életük gonoszságból áll, megbocsátanak nekik, hogy gonoszságot tesznek, amikor bármilyen szokást gyakorolnak. Azt nem engedik meg nekik, hogy bármilyen hamisságot is beszéljenek, annak érdekében, hogy megtanulhassák, hogy mi az igaz, és amennyire lehetséges megjavuljanak, így szokásaik változzanak. A témáról, az Úr könyörületességéből továbbiakat később mondunk majd el. Hasonló az eset az újjászületett emberrel, akinek a tudatát a hit igazságai alakítják, ezért a tudata helyes tudat, ami hamis számára, az az élet nagy gonoszsága, mert az a hit igazságának ellenére van. Máshogy volt a Legősibb Egyház emberével, aki elfogadással bírt. Ő elfogadta az élet gonoszságát, mint gonoszt, és a hit hamisságát, mint hamisságot.

AC 987. Földnek minden állatja. Az, hogy ez jelenti az alsóbbrendű ész érzéki vágyait, nyilvánvaló az „állatok” jelentéséből az Igében, ahol vagy lelkiállapotot, vagy érzéki vágyakat jelentenek. A jóság lelkiállapotát a kedves, hasznos és tiszta állatok; a gonosz lelkiállapotot, vagy érzéki vágyakat pedig a vadak, a haszontalan, és tisztátalan állatok jelentik (erre vonatkozóan ld. 45, 46, 142, 243, 246, 776 sz.). Itt, mivel az érzéki vágyakat jelentik, a „föld állatjai” nevet használják, nem a mező állatait. Az újjászületett ember uralkodik az érzéki vágyak felett, és ezzel kapcsolatban tudni kell azt, hogy azok követik el a legnagyobb hibát, és azoknak nincs módjuk újjászületni, akik azt hiszik, hogy saját maguk tudnak uralkodni a gonosz felett. Mert az ember gonosz; tömény gonoszság. Minden akarata csupán gonoszság, melyet már elmondtunk az előző fejezetben (Mózes I. könyve 8:21): „az ember szívének gondolatja gonosz az ő ifjúságától fogva”. Élő tapasztalat mutatta meg nekem, hogy egy ember és egy szellem, még egy angyal is, önmagára van tekintettel, vagyis mindenre, ami a sajátja, ám ez a legalávalóbb ürülék. Az maradt neki, hogy semmi mást nem lélegez be, mint gyűlöletet, bosszút, kegyetlenséget, és a legbolondabb házasságtörést.

\[2\] Ezek a dolgok a sajátjai, ezek az akarata, ahogy ennek mindenki számára nyilvánvalónak kell lennie, ha eltöpreng, csupán abból, hogy az ember, amikor megszületik, minden vadállat és állat közül a legalávalóbb élő teremtmény. Amikor felnő, és saját lábára áll, ha nem tartaná vissza a törvény köteléke, és azok a kötelékek, melyet megszabott magának, hogy nagy elismerést és vagyont szerezzen, minden bűntettbe belerohanna. Nem pihenne addig, míg meg nem hódítaná a világmindenséget, és összegyűjtené a világmindenség minden kincsét. Nem kímélne semmit, csak azokat, akik alárendelték magukat, hogy alázatos szolgái legyenek. Ilyen minden ember természete, bár azok nincsenek tudatában ennek, akik erőtlenek, és akiknek ilyen próbálkozás lehetetlen, sőt azok sem, akik a fent említett kötelékekben vannak. Ám kapják meg a lehetőséget és a hatalmat, lazuljanak csak meg a kötelékek, és már rohannának is lehetőségeiket kiterjeszteni. A vadállatok sohasem mutatnak ilyen természetet. A vadak és ragadozók sebesülést okoznak más teremtményeknek, de csak önvédelemből; és felfalják a másik állatot, hogy csillapítsák éhségüket, amikor azonban csillapították, senkit sem bántanak. Teljesen más az emberrel. Mindebből teljesen nyilvánvaló milyen az ember Sajátjának és akaratának természete.

\[3\] Mivel az ember csupán gonosz, és ürülék, nyilvánvaló, hogy önmaga sohasem tud uralkodni a gonosz felett. Az teljes ellentmondás, hogy a gonosz képes legyen uralkodni a gonosz felett; és nem csak a gonosz felett, hanem a pokol felett is. Minden ember kapcsolatban áll a gonosz szellemeken keresztül a pokollal, ezért a benne lévő gonosz izgatott. Mindebből mindenki tudhatja, és aki ép ésszel bír, levonhatja a következtetést, hogy egyedül az Úr uralkodik az emberben a gonosz, és a vele lévő pokol felett. Annak érdekében, hogy a gonosz, vagyis a pokol, leigázható legyen az emberben, mely minden pillanatban arra törekszik, hogy lerohanja és megsemmisítse őt örökre, az Úr újjáteremtette az embert, és megajándékozta egy új akarattal, mely a tudat, és melyen keresztül egyedül az Úr cselekszik jót. Ezek a hit tételei: az ember semmi más, csak gonosz, és minden jóság az Úrtól van. Az ember nemcsak tudja ezt, de el is fogadja és hiszi, ha pedig nem ismeri el és nem hiszi el testi életében, megmutatják neki az eljövendő életben.

AC 988. Az égnek minden madara. Az, hogy ez jelenti az okoskodás hamisságait, nyilvánvaló a „madár” jelentéséből. Az Igében a „madarak” jelentik az értelmi dolgokat: azok, melyek kedvesek, hasznosak, és szépek, jelentik az értelmi igazságokat; azok pedig, melyek vadak, haszontalanok, és csúnyák, az értelmi hamisságokat, vagy az okoskodás hamisságait jelentik. (Azt, hogy értelmi dolgokat jelentenek, már előzőleg megmutattuk 40, 776, 870 sz.). Ebből is nyilvánvaló, hogy a „madarak” okoskodásokat, és azok hamisságait jelentik. Nem lehet kétséges a következő fejezetekből sem, hozzátéve a hollóról idézettekhez (866 sz.), megerősítésként Jeremiásnál:

_„Mert négyfélével támadok reájok, ezt mondja az Úr: Fegyverrel, hogy gyilkoljon, kutyákkal, hogy tépjenek, az ég madaraival és a mezei vadakkal, hogy egyenek és pusztítsanak.”_ (Jeremiás 15:3)

Ezékielnél:

_„Ledőlt törzsökén lakik vala minden égi madár, és ágaihoz gyül vala a mező minden vada”_ (Ezékiel 31:13)

Dánielnél:

_„Útálatosságok szárnyán pusztít”_ (Dániel 9:27)

Jánosnál:

_Leomlott a nagy Babilon, és lett minden tisztátalan és gyűlölséges madárnak tömlöczévé_. (Jelenések könyve 18:2)

Sokszor mondják a Prófétáknál, hogy tetemeket adtak volna húsként a levegő madarainak és a mező állatainak (Jeremiás 7:33, 19:7, 34:20; Ezékiel 29:5, 39:4; Zsoltárok könyve 79:2, Ézsaiás 18:6). Ez azt jelenti, hogy megsemmisítenék őket a hamisságok, melyek az „ég madarai”, és a gonoszságok, vagy érzéki vágyak, melyek a „föld állatai”.

AC 989. Ami a hamisságok feletti uralmat illeti, ugyanaz, mint a gonoszságok feletti uralom: az ember önmagától a legkevésbé sem tud uralkodni felettük. Mivel itt a téma az újjászületett ember uralma az érzéki vágyak, vagy a „föld állatai”, és a hamisságok, vagy az „ég madarai” felett, ezért az tudható, hogy sohasem mondhatja senki sem azt, hogy újjászületik, csak akkor, ha elismeri és elhiszi azt, hogy az emberszeretet a hit elsődleges dolga, és szeretetet és könyörületet érez a felebarátja iránt. Emberszeretetből alakul ki az új akarata. Az Úr az emberszereteten keresztül elősegíti a jót, így az igazságot, de az emberszeretet nélküli hiten keresztül nem. Vannak néhányan, akik jótékonysági munkát végeznek egyedül engedelmességből, mert az Úr úgy parancsolta, ám ők még nem újjászületettek. Amennyiben nem visznek igazságosságot a munkájukba, a másik életben születnek újjá.

AC 990. Minden a mi nyüzsög a földön. Az, hogy ez jelenti a jóság hatásait, nyilvánvaló mind abból, ami előtte van, mind a „föld” jelentéséből, amiből teremtették őket, vagy amin nyüzsögnek. Abból, ami előtte van, azért, mert ott a gonoszságokkal és hamisságokkal foglalkoznak, melyek felett az újjászületett ember uralkodik, és ezért itt a jóság hatásai, melyet a kezeibe adtak. A föld jelentéséből, amiből teremtették őket, vagy amin nyüzsögnek, azért, mert a „föld” általánosságban az egyház embere, vagy bármi, ami egyházi, ezért az Úr bármit teremthet a belső emberen keresztül a külsőben. A föld maga a külső emberben van, a lelkiállapotában és az emlékezetében. Úgy tűnik, ha az ember létrehozza azt, ami jó, erre mondják azt „minden a mi nyüzsög a földön”, de ez csak látszat; a jót az Úr hozza létre a belső emberen keresztül – ezért, ahogy már elmondtuk – nincs jó és igaz, kivéve, ha az Úrtól származik.

AC 991. A tengernek minden hala. Az, hogy ez jelenti az ismeretanyagot (scientifica), nyilvánvaló a hal jelentéséből. A „halak” az Igében az ismeretanyagot jelentik, mely az értelem dolgaiból ered. Az ismeretanyagnak (scientifica) három fajtája van: észbeli, gondolkodó, és érzéki. Mindezeket az emlékezetbe ültették, vagy inkább emlékezetekbe, és az újjászületett emberben ezeket az Úr hívja elő, a belső emberen keresztül. Ezek az ismeretanyagok, melyek az értelem dolgaiból valók, átjönnek az ember érzésébe, vagy felfogásába, amikor a testben él, mert ezekből gondolkodik. A többi, mely a bensőben van, nem érződik annyira az ember elfogadásában addig, amíg el nem hagyja testét, és a másik életbe nem lép. Az, hogy a „halak”, vagy csúszó-mászó, melyet a vizek termelnek, jelentik az ismeretanyagot, a fentiekből (40 sz.); az, hogy egy „bálna”, vagy „vízi szörnyek” jelentik ezen tudásoknak az általánosságait, szintén fentebb (42 sz.) látható. Továbbá nyilvánvalók az Ige következő fejezeteiből. Sofóniásnál:

_„Elvesztek embert és barmot; elvesztem az ég madarait, és a tenger halait”_ (Sofóniás 1:3)

Ahol az „ég madarai” jelentik az ok dolgait, és a „tenger halai” pedig az alacsonyabb értelmi dolgokat, vagyis az ember érzéki ismeretanyagából származó gondolatokat.

\[2\] Habakuknál:

_„Olyanokká teszed az embert, mint a tenger halai, és mint a csúszómászó állatok, a melyeknek nincsen vezérök?”_ (Habakuk 1:14)

Ahol „olyanokká teszed az embert, mint a tenger halai” jelenti, hogy ő már teljesen érzéki. Hóseásnál:

_„Azért búsul a föld és elerőtlenül minden, a mi azon lakik, a mező vada és az ég madara egyaránt, bizony a tenger halai is elveszíttetnek”_ (Hóseás 4:3)

Ahol a „tenger halai” jelentik az értelem dolgaiból való ismeretanyagot. Dávidnál:

_„Mindent lábai alá vetettél. Juhokat és mindenféle barmot, és még a mezőnek vadait is; Az ég madarait és a tenger halait, mindent, a mi a tenger ösvényein jár”_ (Zsoltárok könyve 8:7-9)

Az Úr birodalmáról beszélnek az emberben, a „tenger halai”jelentik az ismeretanyagot. Az, hogy a „tenger” jelenti a tudások összegyűjtését (scientiforum seu cognitionum) a fentiekből látható (28 sz.). Ésaiásnál:

_„És keseregnek a halászok, és gyászolnak mind, a kik a folyóba horgot vetni szoktak, és a kik a vizek színén hálót vetnek ki, búsulnak”_ (Ésaiás 19:8)

„halászok” jelentik azokat, akik csak az ész dolgaiban bíznak, és az ezekből kikelt hamisságokban; a téma Egyiptom, vagy az ismeretanyag birodalma.

AC 992. Kezetekbe adatott. Az, hogy ez jelenti a belső ember birtoklását a külsőben, nyilvánvaló abból, amit már elmondtunk, valamint a „kéz” jelentéséből (878 sz.). Azt mondják „kezetekbe adatott”, mert ilyen a látszat.

AC 993. 3. vers. _Minden mozgó állat, a mely él legyen nektek eledelűl; a mint a zöld fűvet, nektek adtam mindazokat._ „Minden mozgó állat, a mely él”jelenti mindazt az örömöt, melyben él a jóság; „legyen nektek eledelűl” jelenti a gyönyört, melyet élveznek; „mint a zöld fűvet” jelenti a gyönyör értéktelenségét; „nektek adtam mindazokat” jelenti az élvezetet azok használata nyomán.

AC 994. Minden mozgó állat, a mely él. Az, hogy ez jelenti mindazt az örömöt, melyben él a jóság, nyilvánvaló a „mozgó állat” jelentéséből, ahogy előzőleg megmutattuk. Az, hogy a mozgó állatok itt minden tiszta állatot, és madarat jelentenek, ami nyilvánvaló mindenki számára, mivel azt mondják, hogy eledelül adják őket. A mozgó állatok szűkebb értelmükben olyanok, mint mindenek legalávalóbbika (Mózes III. könyve 11:23, 29, 30), és tisztátalanok. Szélesebb értelemben, mint itt, az állatok eledelként értendők. Itt mégis „mozgó állatoknak” hívják őket, mert örömöt jelentenek. Az ember lelkiállapotát az Igében a tiszta állatok jelentik, ahogy már mondtuk; mivel a lelkiállapotaikat csak az örömeikben észlelik, így ő örömöknek hívja azokat, itt pedig „mozgó állatoknak”.

\[2\] Az örömöknek két fajtája van: az akaraté, és a megértésé. Általánosságban vannak a föld és vagyon birtoklásának örömei, az elismertség és állami hivatal örömei, a hitvesi szeretet, és csecsemő, gyermek szeretetének örömei, a barátság, és társasági érintkezés örömei, az olvasás, írás, tudás, okosság örömei; és így tovább. Aztán ott vannak az értelem örömei is: mint a hallás öröme, ami általánosságban a zene, és ének kellemességéből ered; a látás öröme, mely általában a különböző, és változatos szépségekből ered; a szaglás örömei, ami az illatok kellemességéből ered; az ízlelés öröme, mely az ételek és italok kellemességéből, és teljességéből ered; az érintés öröme, sok kellemes érzékelésből. Az effajta örömök a testben érezhetőek, és a test örömeinek nevezik őket. Azonban sohasem létezik öröm a testben, csak akkor, ha az a belső lelkiállapotból létezik és ered, és belső lelkiállapot is csak a legbelsőből létezik, melyben van a kezdet és a vég.

\[3\] Ezeket a dolgokat, melyek – normális esetben – belsők, kezdve azokkal, melyek a legbelsőbbek, az ember nem észleli, míg a testében él, és legtöbb ember alig tudja, hogy ezek léteznek, még kevésbé azt, hogy ezek az örömök forrásai. Ekkor még semmi sem létezhet a külsőkben, kivéve a belsőből fakadó dolgok. Az örömök csak végső hatások. A belső dolgok nem fekszenek nyíltan, hogy megtekintsék őket, addig, amíg az emberek a testükben élnek, kivéve azokat, akik visszatükröződnek azokon. A másik életben látszanak először, valójában abban a sorrendben, ahogy az Úr felemeli őket a mennyek felé. A belső lelkiállapotok, gyönyöreikkel, a szellemvilágban mutatkoznak meg, a még belsőbbek a gyönyöreikkel az angyali szellemek mennyében, a legbelsőbbek, boldogságukkal az angyalok mennyében. Mert három menny van, az egyik belsőbb, tökéletesebb és boldogabb, mint a másik (459, 684 sz.). Ezek a belsők kibontakoznak és megjelennek, hogy észleljék őket a másik életben. Amíg az ember a testi életében él, mivel végig a testi dolgok elképzeléseiben és gondolataiban van, a belső dolgok még alszanak, és a testi dolgokba merülnek. De mégis nyilvánvaló lehet annak számára, aki visszatükrözi, hogy minden öröm olyan, mint a lelkiállapotok, melyek sorban beljebb és beljebb vannak, és ezekből kapják az összes lényeget és minőséget.

\[4\] Mivel a lelkiállapotok, melyek sorban egyre beljebb, és beljebb vannak, érződnek a végletekben, vagy külső dolgokban, vagyis örömökként a testben, ezért ezeket „mozgó állatoknak” nevezik. Ezek azonban csak olyan testi dolgok, melyekre a belsők vannak hatással, mint ahogy nyilvánvaló mindenki számára pusztán a látásból, és azok örömeiből. Semmilyen szem nem láthatja, kivéve, ha van belső látás. A szem látása a belső látásból ered, ezért a test halála után az ember hasonló módon, sőt még jobban is lát, mint amikor a testében élt – nem csak világi és testi dolgokat, de a másik életéit is. Azok, akik vakok voltak testi életükben, a másik életben ugyanúgy látnak, mint akik éles látással rendelkeztek. Amikor az ember alszik, olyan élesen lát álmában, mintha ébren lenne. Megadatott nekem a belső látás által, hogy a másik életben még tisztábban lássam a dolgokat, mint ezen a világon. Ebből nyilvánvaló, hogy a külső látás a belsőből jön, ez pedig még belsőbből, és így tovább. Hasonló ez minden más értelemmel és minden örömmel.

\[5\] Az örömök, melyeket az Ige más részeiben hasonló módon, „mozgó állatoknak” neveznek, különbséget téve a tiszták és tisztátalanok között, vagyis az élő, vagy mennyei örömök, és a holt, vagy pokoli örömök között. Mint Hóseásnál:

_„És azon a napon frigyet szerzek nékik a mezei vadakkal, az égi madarakkal és a föld férgével”_ (Hóseás 2:17)

Itt a mezei vadak, az égi madarak és a föld férgei olyan dolgokat jelentenek az emberben, amit már mondtunk, ez nyilvánvaló a témából, ami az új egyház. Dávidnál:

_„Dicsérjék őt az egek és a föld; a tengerek és a mi csak mozog azokban!”_ (Zsoltárok könyve 69:35)

A tengerek, és ami mozog bennük, nem tudják dicsérni az Urat, csak az emberben lévő dolgok, amit ezek jelentenek, ez az ami élő bennük. Újra:

_Dicsérjétek az Urat; vadak és minden barmok, férgek és szárnyas állatok_ (Zsoltárok könyve 148:10)

Hasonló jelentéssel.

\[6\] Az, hogy itt a „mozgó állatok” semmi mást nem jelentenek, mint a jó lelkiállapotokat, melyből az örömök erednek, nyilvánvaló abból is, hogy a mozgó állatok, melyek az emberrel vannak, tisztátalanok, a következőkből látható. Újra:

_Betelt a föld a te gazdagságoddal. Ez a nagy és széles tenger! Itt vannak benne a megszámlálhatatlan csúszók; Mindazok te reád néznek, hogy megadjad eledelüket alkalmas időben. Adsz nékik és ők takarnak; megnyitod kezedet, és megtelnek a te jóvoltoddal._ (Zsoltárok könyve 104:24-28)

Itt belső értelemben a „tengerek” jelentik a szellemi dolgokat, a „csúszók” minden olyan dolgot, ami ebből él; az élvezetet az jelenti, hogy eledelt adnak alkalmas időben, és jósággal eltöltve. Ezékielnél:

_„És lészen, hogy minden élő állat, a mely nyüzsög, valahova e folyam bemegyen, élni fog; és a halaknak nagy bőségök lészen, mert ez a víz bement oda, és azok meggyógyulnak, és él minden, valahova e folyó bement”_ (Ezékiel 47:9)

Itt az Új Jeruzsálem vizeit értik; ezek a vizek jelentik a szellemi dolgokat, melyeknek mennyei eredetük van; „élő állat, mely nyüzsög” a jóság lelkiállapotát, és az abból eredő örömöket, mind a testit, mind az értelmit; hogy ezek a „vizekből”, vagy a mennyei eredetű szellemi dolgokból élnek, teljesen nyilvánvaló.

\[7\] A bűnös örömöket is, melyek az ember sajátjából erednek, így a bolond érzéki vágyakból, szintén „mozgó állatoknak” nevezik, ez nyilvánvaló Ezékielnél:

_„Bemenék azért és látám, és ímé az útálatos csúszó-mászó állatoknak és barmoknak mindenféle képei és Izráel házának minden bálványai vannak bevésve a falon köröskörül.”_ (Ezékiel 8:10)

Itt az „utálatos csúszó-mászó állatok” jelentik a tisztátalan örömöket, melyek belsői az érzéki vágyak, és ezek belsői pedig a harag, gyűlölet, kegyetlenség, és házasságtörés. Ilyenek a „csúszó-mászó állatok”, vagy az örömök gyönyörei, melyek az ön-, és világszeretetből fakadnak, vagy az ember sajátjából, mely a „képeik”, mert elbűvölőnek tartják, szeretik azokat, isteneiknek tartják, ezért csodálják azokat. A képviselő egyháznál, ezek a csúszó-mászó állatok, mert alávaló jelentésük van, hasonló módon olyan tisztátalanok voltak, hogy még azt sem engedték meg, hogy hozzájuk érjenek; aki megérintette azokat, tisztátalanná vált. (Mózes III. könyve 5:2, 11:31-33, 22:5,6).

AC 995. Legyen nektek eledelűl. Hogy ez jelenti a gyönyört, melyet élveznek, nyilvánvaló abból, hogy az örömök nem csak hatnak az emberre, de fenn is tartják őt, mint az élelem. Az öröm gyönyör nélkül nem öröm, hanem valami, ami élet nélküli; csak a gyönyörből fakadót hívják örömnek. Amilyen a gyönyör, olyan az öröm. Testi és érzéki dolgok magukban csak anyagiak, élettelenek, és halottak; azonban a gyönyörből fakadóak, melyek szabályosan, a bensőből jönnek, élettel telik. Ebből nyilvánvaló, hogy amilyen a benső élet, olyan az örömökben való gyönyör, mert a gyönyörben élet van. Egyedül az a gyönyör, melyben ott van az Úrtól való jóság, élő, mivel az a jóság életéből van; ezért mondják azt, hogy „minden mozgó állat, a mely él legyen nektek eledelűl”, az élvezetre.

\[2\] Néhányan azt hiszik, hogy senkinek sem kellene a test és annak érzéki örömeiben élni, aki a másik életben boldog kíván lenni, hanem mindezekről le kellene mondani a földön, ami testi, és világi, és visszahúzza, és távol tartja az embert a szellemi és mennyei élettől. Azok, akik így gondolkodnak, és ezért önkéntes boldogtalanságban tartják magukat, amíg a földön élnek, nem jól tájékozottak arról, hogy mi az igazi helyzet. Senkinek sincs megtiltva, hogy élvezze a testi és érzéki örömöket, vagyis a föld és vagyon birtoklásának örömét; a megbecsülés és állami hivatal örömét; a hitvesi szeretet, és gyermek iránti szeretet örömét; a barátság és a társasággal való kapcsolat örömét; a hallás, vagy éneklés és zene édességének örömét; a látás, vagy szépség örömét, mely sokrétű, mint például az öltözködés, a bebútorozott, elegáns lakhely, gyönyörű kertek, és hasonlók, melyek a forma és színek harmóniájának öröme; a szaglás, vagy illatok örömét; az ízlelés, vagy ízek örömét, melyek az ételeké, és italoké; az érintés örömét. Ezek a legkülső, vagy testi hatások a benső hatásokból erednek, mint ahogy azt már elmondtuk.

\[3\] A benső hatások, melyek élők, minden gyönyöre a jóságból, és igazságból ered; a jóság, és igazság gyönyöre az emberszeretetből, és hitből ered, ily módon az Úrtól, vagyis magából az életből; ezért az ebből jövő hatások, és örömök: élők. Mivel az őszinte örömöknek ilyen eredete van, nem tagadhatók meg senkitől sem. Valójában, mikor ilyen eredetűek, a gyönyör a végtelenségig meghaladja a nem ebből a forrásból eredő gyönyöröket, melyek ezzel ellentétben, tisztátalanok. Például, a hitvesi szeretet öröme, ha igaz szerelemből ered, a végtelenségig meghaladja a nem ilyen eredetű örömöt, annyira, hogy azoknak, akik igaz szerelemben élnek, mennyei gyönyörük, és boldogságuk van, mivel az a mennyből jön le. Ezt a Legősibb Egyház emberei elismerték. A házasságtörtéből származó gyönyör, amit a házasságtörők élveztek, ezen emberek számára olyan förtelmes volt, hogy még a gondolatára is összerázkódtak. Mindebből nyilvánvaló, hogy milyen annak a gyönyörnek a természete, mely nem az élet igaz kútjából, vagy az Úrtól ered.

\[4\] A fent említett örömöket sohasem tagadják meg az embertől, annyira nem, hogy először akkor igazi örömök, mikor igaz eredetűek; ez abból a tényből is látható, hogy sokan, akik hatalomban, méltóságban, és gazdagságban élnek a világon, és a jólét minden örömét élvezik, mind a testit, mind az érzékit, az áldottak, és boldogok között vannak a mennyben, és most velük van az élő benső gyönyör és boldogság, mert azok eredete az emberszeretet jóságában és az igazságban van, mely az Úrban való hit. Mivel minden gyönyörüket elismerték, hogy az az emberszeretetből, és az Úrban való hitből jön, elismerték annak gyakorlatát is, mely az ő részükről volt. A gyakorlat maga a leggyönyörtelibb dolog volt számukra, és ebből jött örömeik gyönyöre. (945 sz.)

AC 996. Az, hogy a „zöld fű” jelenti a gyönyör értéktelen dolgait, nyilvánvaló abból, amit elmondtunk. Zöld fűnek hívják, mert azok csak földiek, testiek, vagy külsők. Ahogy már elmondtuk, azok az örömök, melyek a testben, vagy az ember legkülsőjében vannak, azokból a gyönyörökből származnak, melyek egyre beljebb vannak. Azok a gyönyörök, melyeket a külsőben, vagy testi dolgokban észlelnek, viszonylagosan értéktelenek. Minden gyönyör természete egyre értéktelenebbé válik annak arányában, ahogy a külső felé halad, és boldogabbá annak mértékében, ahogy a benső felé. Ezért, ahogy már mondtuk, olyan mértékben, ahogy a külsőt letépik, vagy túlhaladnak rajta, a gyönyörök még kellemesebbé, és boldogabbá válnak. Ez eléggé nyilvánvaló az ember örömökben való gyönyöréből, hogy az értéktelen, míg a testében él, ellentétben a gyönyörével a test halála után, amikor a szellemvilágba jön; olyan értéktelen a testi gyönyör, hogy a jó szellemek megvetően elutasítják, és még akkor sem térnének vissza azokhoz, ha az egész világot nekik adnák.

\[2\] Ezeknek a szellemeknek gyönyöre hasonló módon értéktelenné válik, amikor az Úr felviszi őket az angyali szellemek mennyébe; ekkor ugyanis eldobják ezeket a belső gyönyöröket, és azokba lépnek, melyek még bensőbbek. Ugyanígy az angyali szellemek gyönyörei értéktelenné válnak, amikor az Úr felviszi őket az angyali, vagy harmadik mennybe, mely mennyben, mivel a belső dolgok ott élnek, semmi más nincs, mint közös szeretet, és a boldogság elmondhatatlan. Lásd, amit a belső gyönyörről, vagy boldogságról mondtunk az előzőekben (545 sz). Ezekből a dolgokból nyilvánvaló, hogy mit jelent a „zöld fűvet, nektek adtam mindazokat”. Ahogy a mozgó állatok jelentik mind a testi örömöket, mind az érzéki örömöket, melyről, mint zöld fűről beszélnek, a szó az eredeti nyelvben egy, mely mind „ehetőt”, mind „zöldet” jelent – az „ehető” az akarat, vagy mennyei hatások örömeire vonatkozik, a „zöld” a megértés, vagy szellemi hatások örömeire.

\[3\] Az, hogy a „zöld fű” azt jelenti, ami értéktelen, nyilvánvaló az Igében, mint Ésaiásnál:

_„Mert Nimrim vizei pusztasággá lesznek, mert elszáradt a pázsit, elfogyott a fű, és semmi zöld nem lészen.”_ (Ésaiás 15:6)

Újra:

_„És lakóik elájultak és megrendültek és megszégyenültek, és lőnek mint a mező füve és gyönge zöldség, és mint a virág a háztetőn”_ (Ésaiás 37:27)

A „gyönge zöldség” jelenti a legértéktelenebbet. Mózesnél:

_„Mert a föld, a melyre te bemégy, hogy bírjad azt, nem olyan az, mint Égyiptomnak földe, a honnan kijöttetek; a melyben elveted vala a te magodat és a te lábaddal kell vala megöntöznöd, mint egy veteményes kertet”_ (Mózes V. könyve 11:10)

Ahol a „veteményes kert” jelent azt, ami értéktelen. Dávidnál:

_„Mert hirtelen levágattatnak, mint a fű, s mint a gyönge növény elfonnyadnak”_ (Zsoltárok könyve 37:2)

Ahol a „fű”, és a „gyönge növény” jelenti azt, ami a legértéktelenebb.

AC 997. Nektek adtam mindazokat. Ez jelenti az élvezetet azok használata nyomán, mert az „élelem”; mert bármilyen élelmet adnak, az felhasználásra van. A használatra vonatkozólag: azok, akik emberszeretetben vannak, vagyis szeretik felebarátjaikat, (melyből az örömök gyönyöre fakad, ami élő) nem szentelnek figyelmet az örömök élvezetének, kivéve a használat okán. Nincs emberszeretet emberszereteti tevékenység nélkül. Ez a gyakorlat, vagy használat, amiből az emberszeretet áll. Aki szereti felebarátját, mint önmagát, csak akkor érez gyönyört, ha gyakorolja, vagy használja azt; ezért az emberszeretet élete a használat élete. Ilyen az élet az egész mennyben; mert az Úr királysága – mivel az a közös szeretet királysága – a használat királysága. Ezért minden öröm, mely az emberszeretetből ered, a használat örömét bírja. Minél nemesebb a használat, annál nagyobb az öröm. Következésképp az angyalok az Úrtól kapják boldogságukat a használatuk lényege és minősége szerint.

\[2\] Így van ez minden örömmel, minél nemesebb a használat, annál nagyobb a gyönyör. Például, a hitvesi szerelem öröme: mert ez a szeretet az emberi társadalom táplálója, ezért az Úr királyságáé is a mennyekben, mely minden használat legnagyobbika, ezért olyan sok örömet okoz, hogy a mennyek legnagyobb boldogsága. Ugyanez a helyzet minden más örömmel is, de a használat kiválósága szerint különbözik, melyek oly sokan vannak, hogy alig lehet besorolni fajokba, és fajtákba. Néhányuk közelebbi és közvetlenebb, néhányuk távolabbi, és közvetettebb az Úr királyságához, vagy az Úrhoz. Ezekből a dolgokból továbbá az is nyilvánvaló, hogy minden öröm megadatott az embernek, de csak a használat kedvéért; így ezek – a használatból adódó különbséggel – részt vesznek a mennyei boldogságból, és abból élnek.

AC. 998. 4. vers. _Csak a húst az őt elevenítő vérrel meg ne egyétek._ A „hús” jelenti az ember akarati részét; az „elevenítő” jelenti az új életet; a „vér” jelenti az emberszeretetet; „ne egyétek” jelenti, hogy ne keverjék össze; ezért a „a húst az őt elevenítő vérrel meg ne egyétek” azt jelenti, hogy a világi dolgok nem keverhetők össze a szent dolgokkal.

AC 999. Az, hogy a „hús” jelenti az ember akarati részét, nyilvánvaló a „hús” jelentéséből annak helyes értelmében, mely az emberre vonatkozik, mikor erkölcstelen. A „hús” általában a teljes embert jelenti, különösen a testi embert, ahogy azt már fent láthattuk (574 sz.); és mivel a teljes embert jelenti, és különösen a testi embert, azt jelenti, ami megfelelő az embernek, következésképp az akarati részét. Az ember akarati része, vagy akarata nem más, mint gonosz; ezért „hús”-ként beszélnek az emberről, mert az összes vágyát, vagy összes érzéki vágyát jelenti, mert az ember akarata semmi más, mint vágy, ahogy előzőleg néhányszor megmutattuk. Mivel a „húsnak” ez a jelentése, ezért a hús képviselője is ilyen volt, amit az emberek megkívántak a sivatagban – mint Mózesnél -:

_„De a gyülevész nép, a mely köztök vala, kívánságba esék, és Izráel fiai is újra síránkozni kezdének, és mondának: Kicsoda ád nékünk húst ennünk?”_ (Mózes IV. könyve 11:4)

Itt a húst egyszerűen kívánságnak hívják, azt mondják, hogy kívánságba estek, mondván „Kicsoda ád nékünk húst ennünk?” Hasonlóan nyilvánvaló a következőkből is:

_„A hús még foguk között vala, és meg sem emésztették vala, a mikor az Úrnak haragja felgerjede a népre és megveré az Úr a népet igen nagy csapással. És elnevezék azt a helyet Kibrot-thaavának: mert ott temeték el a mohó népet.”_ (Mózes IV. könyve 11:33, 34)

\[2\] Nyilvánvalónak kell lennie mindenki számára, hogy ilyen csapást sohasem küldtek volna az emberekre hús iránti vágyuk miatt, ennélfogva nem a hús iránti vágyuk miatt kapták, mivel ez természetes, mikor egy ember böjtöl hosszú ideig, ahogy az emberek tették a sivatagban. A mélyebb ok, ami szellemi, rejtve van, nevezetesen, hogy az emberek olyan természetűek voltak, hogy megvetették azt, amit a manna jelentett, és képviselt – mint nyilvánvaló a 6. versből – és csak olyan dolgokat kívántak, amit a „hús” jelentett és képviselt, a saját akaratuk dolgait, melyek a vágyaké, és önmagukban ürülékesek, és világiak. Ez azért volt, mert az egyházban ábrázolódnak ki az ilyen dolgok, hogy az emberek szomorkodtak az ilyen nagy csapáson; amiért az az embereken történt, azt ábrázolták ezek szellemileg a mennyekben. A manna képviselte a mennyekben azt, ami mennyei, és a hús, amit kívántak, a saját akaratuk tisztátalan dolgait. Azért, mert ilyen volt a természetük, megbüntették őket. Ebből, és az Ige más fejezeteiből nyilvánvaló, hogy a „hús” jelenti azt, ami akarati, és itt az ember akaratát, melynek tisztátalanságát látni lehet ebben a fejezetben (2. vers), ahol a föld állataival foglalkoznak.

AC 1000. Az, hogy „elevenítő” jelenti az új életet, nyilvánvaló a „lélek” jelentéséből az Igében sok helyen. A „lélek” az Igében jelenti általában az összes életet, a belsőt is, vagy a belső emberét is, ugyanúgy, mint a külsőt, vagy külső emberét. Mivel ez jelenti az összes életet, ez jelenti az olyan életet is, mint annak az embernek lelkét, akiről beszélnek. Itt az újjászületett ember életéről beszélnek, mely elkülönül az ember akaratától; ahogy már mondtuk, az új élet, melyet az újjászületett szellemi ember az Úrtól kap, teljesen elkülönül az ember akaratától és sajátjától, vagyis az élettől, mely a sajátja, mely nem élet, bár úgy hívják, hanem halál, mert pokoli élet. Itt a „húst az elevenítő”, melyet nem szabad megenni, jelenti a testet a lélekkel együtt; vagyis nem szabad összekeverni ezt az új életet, mely az Úré, a gonosz, vagy érzéki vágyakkal teli élettel, mely az emberé, azaz az akaratával, vagy sajátjával.

AC 1001. Az, hogy a „vér” jelenti az emberszeretetet, nyilvánvaló sok dologból. Ez jelenti az új akarati részt, melyet az újjászületett szellemi ember az Úrtól kap, és ami ugyanaz, mint az emberszeretet, mert az új akaratot az emberszeretetből alakították ki. Az emberszeretet és szeretet a legalapvetőbb, vagy az akarat élete, mert senki sem mondhatja, hogy bármit is akar, csak akkor, ha kiválasztotta, vagy szereti azt. Mondhatni, ha valaki gondol egy dologra azt nem akarja, csak akkor, ha az akarat is benne van a gondolatban. Ez az új akarat, mely az emberszereteté, itt a „vér”, és ez az akarat nem az emberé, hanem az Úré az emberben. Mivel az Úré, sohasem keverendő össze az emberi akarat dolgaival, mely bolond, mint ahogy ezt már megmutattuk. Ezért azt parancsolták a képviselő egyházban, hogy ne egyék meg a húst az őt elevenítő vérrel, vagyis ne keverjék össze a kettőt.

\[2\] A „vér”, mert az jelenti az emberszeretetet, a szentséget is jelenti; és a „hús”, mert az jelenti az ember akaratát, jelenti azt, ami világi. Mivel ezek a dolgok különbözőek, ellentétesek lévén, megtiltották, hogy vért egyenek; mert a véres húst evés jelentette a mennyekben a megszentségtelenítést, vagy a szent, és világi dolgok összekeveredését. Ez a képviselet a mennyben csak borzalommal tölti el az angyalokat. Ekkor az egyház emberével létező minden dolgot megfordítanak, a megfelelő szellemi képviseletekké az angyalok között, a belső értelembeli dolgok jelentősége szerint. Ahogy minden dolog természetét meghatározza az ember, akiről beszélnek, így a „vér” jelentése is. Az újjászületett szellemi emberre vonatkozólag a „vér” emberszeretetet, vagy felebaráti szeretetet jelent; az újjászületett mennyei emberre vonatkozólag az Úr iránti szeretetet; az Úrra vonatkozóan ez minden Emberi lényeget, következésképp a Szeretetet magát, vagyis az Ő könyörületességét az emberi faj iránt. Ennél fogva a „vér”általában, mivel a szeretetet jelenti, és azt, ami a szereteté, tehát a mennyei dolgokat, melyek egyedül az Úré. Így az emberre vonatkozóan a mennyei dolgokat, melyeket az Úrtól kap. A mennyei dolgok, melyeket az újjászületett szellemi ember az Úrtól kap, mennyei szellemiek – amelyről az Úr könyörületességéből máshol szólunk.

\[3\] Az, hogy a „vér” jelenti azt, ami mennyei, és legfontosabb értelemben az Úr Emberi lényegét jelenti, így magát a szeretetet is, vagy az Ő könyörületességét az emberi faj iránt, ami nyilvánvaló a szentségből, melyben azt parancsolják, hogy a vért meg kell tartani a zsidó képviselő egyházban. Ezért a vért a szövetség vérének nevezték, és az emberekre hintették, ahogy Áronra és fiaira, a felkenő olajjal együtt. Minden égőáldozat és szentség vérét az oltárra, és oltár köré hintették. (Mózes II. könyve12:7, 13, 22, 23; 24:6, 8; Mózes III. könyve1:5, 11, 15; 4:6, 7, 17, 18, 25, 30, 34; 5:9; 16:14, 15, 18, 19; Mózes IV. könyve 18:17; Mózes V. könyve 12:27).

\[4\] Mivel a vért olyan szentségesnek tartották, és az ember akarata olyan világi, a vér evése szigorúan tiltott volt a szent dolgok megszentségtelenítésének képviselete miatt. Mint Mózesnél:

_„Örökkévaló rendtartás legyen a ti nemzetségeiteknél minden ti lakhelyeteken: semmi kövért és semmi vért meg ne egyetek!”_ (Mózes III. könyve 3:17)

A „kövér” itt a mennyei életet jelenti, és a „vér” a mennyei szellemi életet. A mennyei szellemi az a szellemi, ami a mennyből jön; ahogy a Legősibb Egyházban az Úr iránti szeretet volt a mennyei, mert akaratukba ágyazták azt; a mennyei szellemi dolguk az ebből eredő hit volt, ld. fent (30-38, 337, 393, 398 sz.). A szellemi embernél mindazonáltal a mennyei nem létezik, csak a mennyei szellemi, mert az emberszeretetet beágyazták az értelmi részükbe. Újra Mózesnél:

_És ha valaki Izráel házából, vagy a köztök tartózkodó jövevények közül valamiféle vért megeszik: kiontom haragomat az ellen, a ki a vért megette, és kiirtom azt az ő népei közül_. _Mert a testnek élete a vérben van, én pedig az oltárra adtam azt néktek, hogy engesztelésül legyen a ti életetekért, mert a vér a benne levő élet által szerez engesztelést. Mert minden testnek élete az ő vére a benne levő élettel. Semmiféle testnek a vérét meg ne egyétek, mert minden testnek élete az ő vére; valaki megeszi azt, irtassék ki_. (Mózes III. könyve 17:10, 11, 14).

Itt egyszerűen azt mutatják meg, hogy a test élete a vérben van, és a test élete a vér, ami a mennyei, azaz a szentség, mely az Úré.

\[5\] Újra:

_„Csakhogy abban állhatatos légy, hogy a vért meg ne egyed; mert a vér, az a lélek: azért a lelket a hússal együtt meg ne egyed!”_ (Mózes V. könyve 12:23)

Ebből a fejezetből az is nyilvánvaló, hogy a vért léleknek hívják, vagyis mennyei életnek, vagy mennyeinek, melyet az egyház égőáldozata és szentáldozata jelenít meg. Ugyanakkor, hogy mi a mennyei, ami az Úr Sajátja (Domini Proprium) – mely egyedül mennyei és szent, nem volt összekeverve az ember sajátjával, mely világi – a parancs is képviselte, hogy nem áldozhatják, vagy ajánlhatják fel az áldozat vérét azon, ami kovászolt (Mózes II. könyve 23:18; 34:25). Ami kovászolt, az erkölcstelen, és bemocskolt. Az, hogy a vért léleknek hívják, és az emberszeretet szentségét jelenti, és hogy a szeretet szentségét a zsidó egyházban a vér képviselte, azért van, mert a test élete a vértől függ. Mivel a test élete a vértől függ, ez a legvégső lelke, azt lehet mondani, hogy a vér a testi lélek, vagy hogy ebben van az ember testi élete; oly annyira, mint ahogy a képviselő egyházakban a belső dolgokat a külsők képviselik, a lelket, vagy mennyei életet a vér képviseli.

AC 1002. Ne egyétek. Az, hogy ez jelenti, hogy ne keverjék össze, abból következik, amit már elmondtunk. Az állatok húsának fogyasztása, önmagában valami világi, mert a legősibb időkben sohasem ettek állat, vagy madárhúst, csak magvakat, különösen búzából készített kenyeret, valamint fák gyümölcseit, zöldségeket, különböző tejeket, és ami azokból készült, például különböző vajakat. Állatot ölni, és húsukat megenni, számukra gonoszság volt, és a vadállatokhoz hasonlatos. Tőlük csak szolgálatot, és használatot fogadtak el, ahogy nyilvánvaló Mózes I. könyve 1:29, 30 verséből. Azonban az idők folyamán, amikor az emberek kezdtek olyan kegyetlenek lenni, mint a vadállatok – ha nem kegyetlenebbek – akkor kezdték először megölni az állatokat, és húsukat megenni. Mivel ilyen volt az ember természete, megengedték neki, hogy ezt tegye, és a mai napig engedik. Addig, amíg ezt tudatosan teszi, addig törvényszerű számára, mivel a tudatát az alakítja, amiről azt feltételezi, hogy az igaz, tehát jogszerű. Ezért senkit sem lehet elítélni mostanság, ha húst eszik.

AC 1003. Ezekből a dolgokból most nyilvánvaló, hogy „a húst az őt elevenítő vérrel meg ne egyétek” azt jelenti, hogy a szentségtelen dolgok nem keverhetők össze a szent dolgokkal. A szentségtelen dolgok nem keverendők össze a szent dolgokkal, az által, hogy valaki vérrel eszi a húst, ahogy az Úr tisztán tanítja Máténál:

_Nem az fertőzteti meg az embert, a mi a szájon bemegy, hanem a mi kijön a szájból, az fertőzteti meg az embert. A mik pedig a szájból jőnek ki, a szívből származnak, és azok fertőztetik meg az embert_. (Máté 15: 11, 18)

A zsidó egyházban ez tiltva volt, mert ahogy már mondtuk, akkor a hús vérrel fogyasztása a mennyben a szentségtörést képviselte. Minden dolog, amit megtettek ebben az egyházban, a mennyben a megfelelő képviseletté vált – a vér a szent mennyeivé; a hús a szentségek külsőjévé, mert ez jelentette a vágyakat, amik szentségtörők voltak; mindkettő fogyasztása pedig a szent dolgok szentségtörésbe való vegyítése. Ezért volt olyan szigorúan megtiltva. Azonban az Úr eljövetele után, amikor a külső szertartásokat eltörölték, ezek képviselete megszűnt, az ilyen dolgok a mennyben többé nem váltak megfelelő képviseletté. Amikor az ember belsővé válik, és a belső dolgok irányítják, a külsők nem számítanak. Akkor tudja mi a szent, azaz az emberszeretet, és az abból eredő hit. Ezek szerint vették figyelembe a külső dolgait, vagyis az emberszeretet és az Úrban való hit mértéke szerint, ami bennük lakozik. Az Úr eljövetele óta a mennyekben az embert nem a külső, hanem a belső dolgai után ítélik meg. És ha valakire a külső dolgok alapján tekintenek, az az egyszerűsége miatt van, és egyszerűségében ártatlanság, és emberszeretet van, melyek a külső dolgaiban is megvannak, vagyis a külső imádatában, mely az Úrtól való, az ember tudta nélkül.

AC 1004. 5. vers. _De a ti véreteket, a melyben van a ti éltetek, számon kérem; számon kérem minden állattól, azonképen az embertől, kinek-kinek atyjafiától számon kérem az ember életét._ „De a ti véreteket, a melyben van a ti éltetek, számon kérem” jelenti azt, hogy az emberszereteten okozott erőszak megtorolja magát; „ti véretek” itt az erőszak; az „éltetek” azok, akik okozzák az erőszakot; „számon kérem minden állattól” jelenti mindazt, ami erőszakos az emberben; „azonképen az embertől”az ember minden akarata; „kinek-kinek atyjafiától” minden megértése; „számon kérem az ember életét” a megszentségtelenítés megtorlása.

AC 1005. De a ti véreteket, a melyben van a ti éltetek, számon kérem. Az, hogy ez jelenti azt, hogy az emberszereteten történő erőszak megtorolja magát; és a „ti véretek” itt az erőszak, az „éltetek” azok, akik okozzák az erőszakot, nyilvánvaló az előzőekből, és a következőkből, valamint a „vér” és az „élet” jelentéséből, ellenkező értelemben. Abból, ami megelőzi azért, mert az előző versben a vér fogyasztásával foglalkoznak, mely a megszentségtelenítést jelenti, ahogy megmutattuk. Abból, ami most következik azért, mert a következő vers a vérontással foglalkozik; ezért itt a téma az olyan ember állapota és büntetése, aki összekeveri azt, ami szent, a szentségtelen dolgokkal. A „vér” jelentéséből, ellenkező értelemben azért, mert eredeti értelemben a „vér” azt jelenti, ami mennyei, az újjászületett szellemi emberrel kapcsolatban pedig az emberszeretetet, amely az ő mennyeije. Ellenkező értelemben azonban a „vér” az emberszereteten történő erőszakot jelenti, következésképp azt, ami az emberszeretet ellen van, ezért minden gyűlöletet, bosszút, kegyetlenséget, és különösen a megszentségtelenítést, ahogy ez látható az Igének fent idézett fejezeteiből (374, 376 sz.). A „lélek” jelentéséből ellenkező értelemben, mivel a „lélek” az Igében általánosságban életet jelent, így minden embert, aki él. Azonban mivel amilyen az ember, olyan az élete, azt az embert is jelenti, aki erőszakot okoz, ahogy az Ige számos fejezetében megtalálhatjuk, de most csak Mózest idézzük:

_„Köztök tartózkodó jövevények közül valamiféle vért megeszik: kiontom haragomat az ellen, a ki a vért megette, és kiirtom azt az ő népei közül. Mert a testnek élete a vérben van, én pedig az oltárra adtam azt néktek, hogy engesztelésül legyen a ti életetekért, mert a vér a benne levő élet által szerez engesztelést.”_ (Mózes III. könyve 17: 10, 11)

Itt a „lélek” jelenti az életet hármas értelemben, ahogy gyakran máshol is. Az, hogy az emberszereteten történő erőszak megtorolja magát, nyilvánvaló lesz a következőkből.

AC 1006. Számon kérem minden állattól. Az, hogy ez jelenti mindazt, ami erőszakos az emberben, nyilvánvaló a „vadállat” jelentéséből. Az Igében a „vadállat (fera)” jelenti azt, ami élő (908 sz.), de ellenkező értelemben azt jelenti, ami hasonló egy vadállathoz, vagyis bármi vadságot, ami az emberben van. Ezért jelenti az ilyen életű embert, vagyis, egy erőszakos embert, vagy azt, aki erőszakot követ el az emberszereteten; mert ő olyan, mint egy vadállat. Az ember a szeretet és emberszeretet miatt ember, de vadállat a gyűlölet, bosszú, és kegyetlenség miatt.

AC 1007. „Azonképen az embertől” (homo). Az, hogy ez minden akaratából van; „kinek-kinek atyjafiától (viri fatris)” pedig minden értelméből, nyilvánvaló az „ember” jelentéséből – az ember alapja és élete az akarata, és amilyen az akarata, olyan az ember – és az „atyjafia” jelentéséből. Az emberben lévő észt „atyjafiának” hívják, ahogy előzőleg megmutattuk (367 sz.). Legyen bár igaz ész, hibás ész, vagy hamis ész, mind „atyjafiának” nevezik; mert a megértést „embernek (vir)” hívják (158, 265 sz.), és az akarat „testvérének” (367 sz.). Az „ember (homo)” és az „atyja (vir) fia”-t említik itt, és a tisztátalan akaratot és észt hívják most így, mert a megszentségtelenítéssel foglalkoznak, nem említve, vagy képviselve itt azt, amit a mennyben elfogadnak, csak amit azonnal visszautasítanak. Azért használnak itt ilyen enyhe kifejezéseket, mert ezen vers szavainak jelentése egy módon félreérthető, mert nem lehet tudni, hogy a mennyben ilyen dolgokat tartalmaz.

AC 1008. Számon kérem az ember életét. Az, hogy ez jelenti a megszentségtelenítés megtorlását, nyilvánvaló abból, amit elmondtunk az előző és ezen versben, mert a vér fogyasztása a téma, mely a megszentségtelenítést jelenti. Hogy mi a megszentségtelenítés, kevesen tudják, még kevesebben azt, hogy mi a büntetés a másik életben. A megszentségtelenítés sokrétű. Az, aki teljesen tagadja a hit igazságait, nem szentségteleníti meg azokat, mint ahogy azok a népek, melyek egyházon, és elfogadáson kívül élnek. Megszentségteleníti azonban az, aki ismeri a hit igazságait; és különösen az, aki elismeri, szájára veszi, prédikálja, rábeszél másokat, hogy fogadják azokat el, mégis gyűlöletben, bosszúban, és kegyetlenségben, rablásban, és házasságtörésben él, melyeket az Igéből kiválasztott dolgokkal igazol magának, lezüllesztve, és belemerítve azokat a bolond gonoszságokba. Ő az, aki megszentségtelenít. Főleg az ilyen megszentségtelenítés hoz halált az embernek, ami nyilvánvaló lehet ebből, hogy a másik életben, ami szentségtelen, és ami szent teljesen el van különítve – ami szentségtelen, a pokolban van, ami szent, a mennyben. Amikor egy ilyen ember a másik életbe jön, gondolatának minden egyes elképzelésében – csakúgy, mint testi életében – ahhoz, ami szent, hozzátapad az, ami szentségtelen. Egyetlen olyan elképzelést sem tud világosan előkeríteni, ami szent, anélkül, hogy hozzá ne tapadna a szentségtelen, ilyen a mások elképzeléseinek elfogadása a másik életben. Mindenről amit gondol, megszentségtelenítés sugárzik, és mivel a menny elutasítja a megszentségtelenítést, nem tud mást tenni, mint a pokolba jutni.

\[2\] Az elképzelések természete alig ismert akárki számára is. Azt feltételezik, hogy azok egyszerűek; de a gondolat minden egyes elképzelésében számtalan dolog van, melyek változatosan kapcsolódnak, hogy egy bizonyos alakot vegyenek fel, tehát az ember képét, melyet észlelnek, és még látnak is a másik életben. Csak példának okáért – amikor egy hely elképzelése előfordul, legyen az egy ország, egy város, vagy egy ház, akkor minden egyes dolog elképzelése és képzete, amit az ember ott tett, előjön, és mindezt látják az angyalok, és a szellemek; vagy egy ember emléke, akit gyűlölt, előhoz mindent, amit gondolt, mondott, és tett ellene. Így van ez minden más elképzeléssel is: amikor előjönnek, minden dolog mind általában, mind részleteiben, amit a szóban forgó témával kapcsolatban tapasztalt és ami benyomással volt rá, látható. Mint mikor a házasság gondolata felmerül, ha házasságtörő volt, a házasságtörés minden bűnös és szemérmetlen dolga, még a gondolata is, előjön; ugyanúgy minden dolog, mellyel a házasságtörést alátámasztja – akár az értelem dolgaiból, akár az ok dolgaiból, vagy az Igéből –, valamint, hogy hogyan történt a házasságtörés, és hogyan forgatta ki az Ige igazságait.

\[3\] Továbbá, egy dolog elképzelése egy másik dolog elképzelésébe folyik és színesíti azt, mint amikor egy kis fekete a vízbe esik, és a teljes vízmennyiség besötétül. Ilyen az elképzeléseiből ismert szellem, és csodálatos mondani, hogy minden gondolatában van egy kép, vagy képmás magáról, amit amikor megmutatnak, annyira eltorzult, hogy szörnyű ránézni. Ebből nyilvánvaló, milyen az állapota azoknak, akik megszentségtelenítik a szent dolgokat, és milyen a megjelenésük a másik életben. Azt azonban sohasem lehet mondani, hogy azok megszentségtelenítik a szent dolgokat, akik egyszerűségükben azt hiszik, amit az Igében mondanak, még ha azt is elhiszik, ami nem volt igaz. Az Igében a dolgokról a megjelenésük szerint beszélnek, ahogy már fent láthattuk (589 sz.).

AC 1009. 6. vers. _A ki ember-vért ont, annak vére ember által ontassék ki; mert Isten a maga képére teremté az embert._ „A ki ember-vért ont” jelenti az elfojtott emberszeretetet; „emberben” az emberrel; „annak vére ember által ontassék ki” jelenti az elítélését; „mert Isten a maga képére teremté az embert” jelenti az emberszeretetet, mely az „Úr képmása”.

AC 1010. A ki ember-vért ont. Az, hogy ez jelenti az elfojtott emberszeretetet ami az emberrel lehetne az „emberben”, nyilvánvaló a „vér” jelentéséből – erre vonatkozólag fent beszéltünk – lévén az, az emberszeretet szentsége, ezért mondják „ember-vér”. Ez jelenti a belső életét, mely nem benne, hanem vele van; mert az Úr élete az emberszeretet, mely nem az emberben van, mert az bűnös, és szentségtelen, hanem az emberrel. Az, hogy a „vért ont” az az emberszereteten elkövetett erőszak, nyilvánvaló az Ige fejezeteiből, ahogy már hivatkoztunk erre előzőleg (374, 376 sz.), ahol megmutattuk, hogy az emberszereteten elkövetett erőszakot „vérnek” hívják. A „vért ont” a betű szerint értelemben gyilkosság, de a belső értelemben a felebarát ellen viselt gyűlölet, ahogy az Úr tanítja Máténál:

_„Hallottátok, hogy megmondatott a régieknek: Ne ölj, mert a ki öl, méltó az ítéletre. Én pedig azt mondom néktek, hogy mindaz, a ki haragszik az ő atyjafiára ok nélkül, méltó az ítéletre”_ (Máté 5:21, 22)

Itt a „haragszik” jelenti az emberszeretettől való eltávolodást (ld. 357 sz.), és következésképpen a gyűlöletet.

\[2\] Aki gyűlöletben van, annak nemcsak, hogy nincs emberszeretete, de az emberszereteten erőszakot követ el, vagyis „vért ont”. A gyűlöletben valójában benne van a gyilkosság, mivel az ebből ölt testet, vagyis aki gyűlöletben él, nem kíván semmit sem jobban, mint azt, hogy akit gyűlöl, meggyilkolja; ha külső korlátok nem tartanák vissza, megölné őt. Ezért a „ki ember-vért ont, annak vére ember által ontassék ki” a gyűlölet; és mivel ez gyűlölet, minden gondolatában benne van, ami a másik ellen irányul. Ugyanez van a megszentségtelenítéssel. Aki megszentségteleníti az Igét, ahogy mondtuk, nemcsak gyűlöletben tartja az igazságot, de elfojtja, vagy megöli azt. Ez kiviláglik a másik életben azokból, akik szentségtörést követtek el; nem számít milyen becsületesnek, okosnak, istenfélőnek tűntek kifelé a testi életükben, a másik életben az Urat, és a szeretet minden jóságát, a hit minden igazságát halálos gyűlölettel tekintik. Azért, mert ezek ellentétesek a belső gyűlöletükkel, rablásukkal, és házasságtörésükkel, melyet a szentség mutogatásával lepleztek el, mialatt meghamisították a szeretet jóságát és hit igazságát, hogy maguknak kedvezzenek.

\[3\] Az, hogy a „vér” jelenti a megszentségtelenítést, nyilvánvaló nem csak az előzőekben felhozott fejezetekből (374 sz.), de a következőből is, Mózesnél:

_„Ha valaki Izráel házából ökröt, vagy bárányt, vagy kecskét öl le a táborban, vagy a ki öl a táboron kivül, és nem viszi azt a gyülekezet sátorának nyílásához, hogy áldozattal járuljon az Úrhoz, az Úrnak hajléka előtt: vérontásul tulajdoníttassék az annak az embernek; vért ontott, töröltessék ki azért az ilyen ember az ő népe közűl”_ (Mózes III. könyve 17:3, 4)

Áldozni más helyen, mint az oltár, mely közel van az Úr hajlékéhoz, megszentségtelenítést jelenít meg; mert az áldozás egy szent dolog, de megszentségtelenítés, ha a táborban, vagy táboron kívül történik.

AC 1011. Annak vére ember által ontassék ki. Az, hogy ez jelenti az elítéslését, nyilvánvaló abból, amit már elmondtunk. A szó szerinti értelem alapján a vérontás, vagy gyilkosság halállal büntetendő. Azonban belső értelemben a jelentése az, hogy aki gyűlöli felebarátját, halálra van ítélve, vagyis a pokolra, mint az Úr tanítja Máténál:

_„Mindaz, a ki haragszik az ő atyjafiára ok nélkül, méltó az_ _ítéletre”_ (Máté 5:22)

Mert amikor az emberszeretet kihal, és az ember magára, és a sajátjára marad, az Úr többé már nem irányítja a belső kötelékeken keresztül, melyek a tudat, hanem csak külső kötelékeken keresztül, melyek a törvények, amiket ő maga alkot a saját jómódja és hatalma érdekében. Amikor ezek a kötelékek meglazulnak, mint a másik életben, akkor a legnagyobb kegyetlenségbe és ocsmányságba rohan, így a saját elítélésébe. Annak vérének kiontása, aki vért ontott, a megtorlás törvénye – ez olyan jól ismert volt az ősiek számára, hogy eszerint ítélték el a bűntényeket, és rossz cselekedeteket, ami nyilvánvaló az Ige sok fejezetéből. Ennek a törvénynek az eredete azon egyetemes törvényben van, hogy egy ember ne tegyen olyat a másikkal, amit nem akarna, hogy a másik megtegyen vele (Máté 7:12), valamint abban is, hogy a másik életben az egyetemes rend az, hogy a gonosz – és hasonlóan a hamisság is – magát bünteti, így a gonoszságban és hamisságban benne van a saját büntetése. És mert ez ilyen rend, hogy a gonosz megbünteti saját magát, vagy, ami ugyanaz, a gonosz ember büntetésbe rohan a gonoszságának megfelelően, az ősiek levonták ebből a megtorlás törvényét – amit itt az a kijelentés jelez, hogy aki vért ont, annak vére ontasson ki; vagyis ő az ítéletbe fog rohanni.

AC 1012. A szavak betű szerinti jelentése: „A ki ember-vért ont, annak vére ember által ontassék ki” az, aki kiontja a másik vérét; de belső értelemben nem a másik vére, hanem az emberben levő emberszeretet. Ezért mondják az „ember-vér”. Néha, amikor kettőről beszélnek a betű szerinti értelemben, csak egyet jelent belső értelemben. A belső ember, ember az emberben. Ezért, aki elfojtja az emberszeretetet, amely a belső emberé, vagy magát a belső embert, annak vére ki fog ontatni, vagyis elítéli saját magát.

AC 1013. Mert Isten a maga képére teremté az embert. Az, hogy ez jelenti az emberszeretetet, mely az „Úr képmása”, a továbbiakból következik. Az előző versben az emberszeretettel foglalkoztak, mely a „vér”; és azt, hogy ezt nem szabad elfojtani, a „vérontás” jelentette. Most itt ezt az követi, hogy az Úr az embert az Úr képmására teremtette; melyből nyilvánvaló, hogy az emberszeretet az Úr képmása. Napjainkban alig tudja valaki, hogy mi az Úr képmása. Azt mondják, hogy az Úr képmása elveszett az első emberben, akit Ádámnak hívnak, és az a természet egy bizonyos tökéletessége volt, mellyel kapcsolatban teljesen tudatlanok. Valójában volt egy tökéletesség, - mert „Ádám”, vagy „Ember” jelentette a Legősibb Egyházat, mely a mennyei ember, és annak elfogadása volt – olyan, amilyen egy későbbi egyháznak sem; melynek oka szintén az Úrhoz való hasonlatosság volt. Az Úrhoz való hasonlatosság jelenti az iránta való szeretetet.

\[2\] Miután ez az egyház megsemmisült az idők folyamán, az Úr egy új egyházat teremtett, mely nem mennyei, hanem szellemi egyház volt. Ez nem hasonlóság volt, hanem az Úr képmása. Egy „képmás” a szellemi szeretetet jelenti, vagyis a felebarát iránti szeretetet, vagy emberszeretetet, ahogy előzőleg megmutattuk (50, 51 sz.). Az, hogy ez az egyház a felebarát iránti szeretetből, vagy emberszeretetből volt az Úr képmása, nyilvánvaló ebből a versből. Az emberszeretet maga az Úr képmása, ami nyilvánvaló abból, mikor az mondják: „az Úr saját képmására teremtette az embert”, vagyis maga az emberszeretet tette ilyenné. Az, hogy az emberszeretet az „Úr képmása” a legvilágosabban a szeretet, vagy emberszeretet egyetlen lényegéből nyilvánvaló. Semmi más nem alkothatja meg valaki képmását és hasonlóságát, csak a szeretet és emberszeretet. A szeretet és emberszeretet lényege az, hogy a kettőt olyanná tegyen, mintha egy volna. Amikor egy személy úgy szereti a másikat, mint saját magát, sőt még jobban, akkor látja a másikat magában és magát a másikban. Ez mindenki számára tudható, ha a figyelmét a szeretetre irányítja, vagy azokra, akik egymást szeretik – az akarata a másik akarata lesz, és belsőleg olyanok, mintha egyesülnének, és csak a testük választja el őket egymástól.

\[3\] Az Úr iránti szeretet eggyé teszi az Úrral az embert, vagyis Hozzá hasonlatossá. Így tesz az emberszeretet, vagy a felebarát iránti szeretet az Úrral eggyé, de csak mint képmás. A képmás nem hasonlatosság, de a hasonlatosság szerint való (est ad similitudinem). Ez az azonosság az Úr iránti szeretetből jön, ahogy János leírja:

_Könyörgök Hogy mindnyájan egyek legyenek; a mint te én bennem, Atyám, és én te benned, hogy ők is egyek legyenek mi bennünk. És én azt a dicsőséget, a melyet nékem adtál, ő nékik adtam, hogy egyek legyenek, a miképen mi egy vagyunk. Én ő bennök, és te én bennem_ (János 17:21-23)

Az „egyek legyenek” az a titkos egyesülés, melyre néhányan gondolnak, és mely egyedül a szeretet által lehetséges. Újra:

_Mert én élek, ti is élni fogtok; Azon a napon megtudjátok majd ti, hogy én az én Atyámban vagyok, és ti én bennem, és én ti bennetek. A ki ismeri az én parancsolataimat és megtartja azokat, az szeret engem; Ha valaki szeret engem, megtartja az én beszédemet: és az én Atyám szereti azt, és ahhoz megyünk, és annál lakozunk._ (János 14:19-23)

Itt nyilvánvaló, hogy a szeretet az, ami egyesít, és az Úr együtt lakik azzal, aki szereti Őt, valamint azzal is, aki felebarátját szereti, mivel ez az Úr szeretete.

\[4\] Ezt az egyesülést, mely a hasonlatosságot és képmást hozza létre, nem lehet olyan jól látni az emberek között, ám a mennyekben látható, ahol az összes angyal egyként közös szeretetben van. Mindegyik társadalom, mely sokakból áll, úgy alakul, mintha egy ember volna. Aztán az összes társadalom együtt – vagy a végtelen menny – egy embert alkot, melyet a Nagy Embernek is hívnak (457, 549 sz.). A végtelen menny az Úr hasonlatossága, az Úr az összes, és Ő van az összesben. Ez alapján mindegyik társadalom, és mindegyik angyal is egy hasonlatosság. A mennyei angyalok hasonlatosságok, a szellemi angyalok pedig képmások. Ezért a menny az Úr annyi hasonlatosságából áll, amennyi angyal van; és mindezt kizárólag a közös szereteten keresztül – az egyik jobban szereti a másikat, mint saját magát (548, 549 sz.). Annak érdekében, hogy az általános, vagy végtelen menny egy hasonlatosság lehessen, a részeknek, vagy egyes angyaloknak, hasonlatosságnak kell lenniük, vagy képmásoknak a hasonlatosság szerint. Ha az általános nem olyan részekből áll, mint saját maga, akkor nem olyan általános lesz, ami egyet alkot. Ezen dolgokból, mint egy alaptípusból, vagy mintából, látható, hogy mi csinálja az Úr hasonlatosságát, vagy képmását: nevezetesen az Úr iránti szeretet, és a felebarát iránti szeretet. Következésképp minden újjászületett szellemi ember, a szeretet, vagy emberszeretet révén, mely egyedül az Úrtól van, az Ő képmása. Aki az Úrtól való emberszeretetben van, az „tökéletességben” van, mely tökéletességről az Úr Isteni könyörületességéből ezután beszélünk.

AC 1014. 7. vers. _Ti pedig szaporodjatok és sokasodjatok, nyüzsögjetek a földön és sokasodjatok azon._ „Ti pedig szaporodjatok és sokasodjatok” jelenti itt, mint előzőleg, a belső emberben növekvő jóságot és igazságot; „szaporodjatok” a jóságról beszélve, és „sokasodjatok” az igazságról beszélve. „Nyüzsögjetek a földön és sokasodjatok azon” jelenti a növekvő jóságot és igazságot a külső emberben, mely a „föld”, és „nyüzsögjetek” a jóságról beszélve, „sokasodjatok” pedig az igazságról beszélve.

AC 1015. Ti pedig szaporodjatok és sokasodjatok. Az, hogy ez jelenti itt, mint előzőleg, a belső emberben növekvő jóságot és igazságot; „szaporodjatok” a jóságról beszélve, „sokasodjatok” pedig az igazságról, nyilvánvaló abból, amit már előzőleg elmondtuk ennek a fejezetnek az 1. versében, ahol ugyanezek a szavak előfordulnak. Az, hogy a belső emberben növekedik, nyilvánvaló abból, ami következik, ahol megint azt mondják: „sokasodjatok”, melynek ismétlése szükségtelen – mert hiábavaló – lenne, ha nem jelentene valami különlegeset, ami az előzőektől különbözik. Ebből és az előbb elmondottakból nyilvánvaló, hogy amikor a szaporodásról és sokasodásról beszélnek, akkor valójában a belső ember jóságairól és igazságairól. Belső embert mondunk, mert, ahogy előzőleg megmutattuk arra vonatkozóan, ami mennyei és szellemi, ami egyedül az Úré, az ember egy belső ember. Ami értelmi, az a belsőbb, vagy középső emberben van, ami a belső és külső ember közti átmenet. A jóság és emlékezet tudásának hatásai vonatkozásában ő egy külső ember. Azt, hogy ilyen az ember természete, megmutattuk bevezetésképpen ebben a fejezetben (978 sz.). Ezt azonban nem tudja, amíg a testi életében él, mert akkor a test dolgaiban van, ezért még azt sem tudja, hogy vannak belső dolgok, még kevésbé azt, hogy ezek belé vannak helyezve ebben az eltérő és elhatárolt rendben. Mégis, elgondolkozva a tényen ez teljesen nyilvánvaló lesz számára – mikor a testétől visszahúzódik gondolataiba, és úgy gondolkodik, mintha lelkében volna. Az ok, amiért szaporodásról és sokasodásról beszélnek a belsőbb, vagy értelmi emberrel kapcsolatban az, hogy a belső ember munkáját nem észlelik, kivéve a belső emberben, nagyon általánosan. A belső emberben a részletek számtalan serege van, melyekre egy általános dologként tekintenek; valójában a legáltalánosabban. Hogy számtalanok a részletek, hogy milyen a természetük, és hogy hogyan vannak jelen egy hatalmas általános egészként, világosan megmutattuk a fentiekben (545 sz.).

AC 1016. Nyüzsögjetek a földön és sokasodjatok azon. Az, hogy ez jelenti a növekvő jóságot és igazságot a külső emberben, ami a „föld”, és „nyüzsögjetek” a jóságról beszélve, „sokasodjatok” pedig az igazságról, nyilvánvaló abból, amit már elmondtunk, valamint a „föld” jelentéséből, lévén az a külső ember, melynek jelentéseiről beszéltünk, és azokat megmutattuk ennek a fejezetnek az 1. versében (983. sz.). A „nyüzsögjetek a földön és sokasodjatok azon” mondással kapcsolatban a helyzet a következő: semmi sem sokasodik az újjászületett emberrel a külső emberében, vagyis nem nő a jóban és igazban részesülés, kivéve, mint az emberszeretet hatása. Az emberszeretet olyan, mint a tavasz, vagy nyár melege, mely növeszti a füvet, növényeket, fákat. Az emberszeretet, vagy szellemi meleg nélkül semmi sem nő, és azért mondják itt első helyen: „nyüzsögjetek a földön”, mely az emberszeretet jóságairól szól, aminek az eszközeivel sokszorozódik meg a jóság és igazság. Bárki megértheti hogy van ez; semmi sem növekszik és sokszorozódik meg egy emberben, csak akkor, ha van valamilyen hatás, mert a hatás boldogsága okozza nemcsak a meggyökeredzést, de a növekvést is, és minden a hatás befolyásától függ. Amit az ember szeret, azt könnyen megtanulja, megőrzi és ápolja – ezért minden dolgot, ami bármennyire is kedvező hatású. Azokkal, melyek nem kedvezőek, az ember nem törődik, semminek tekinti, sőt visszautasítja őket. De amilyen a hatás, olyan a megsokszorozódás. Az újjászületett embernél az Úrtól kapott emberszeretet jósága és igazsága a hatás. Bármilyen kedvező az emberszeretet hatása, az ember megtanulja, megőrzi, és ápolja, így igazolja magának a jóságot és igazságot. Ezt jelenti a „nyüzsögjetek a földön és sokasodjatok azon”.

AC 1017. Azért, hogy megmutassuk, hogy amilyen a hatás, olyan a sokasodás, vegyünk példaként egy embert, aki elfogadja azt az elvet, hogy a hit egyedül is megment, ha nem gyakorolja az emberszeretetet, vagyis, nincs emberszeretete, és aki így elkülöníti a hitet az emberszeretettől. Nem csak a gyermekkora óta kapott elv miatt, hanem azért is, mert azt feltételezi, ha valaki az emberszeretet gyakorlását, vagy magát az emberszeretet a hit alapvető részének hívná, és eszerint élne, nem tudna mást tenni, mint jóságot helyezni a munkákba, noha ez hamis feltételezés. Így visszautasítja az emberszeretetet és annak gyakorlását, csak a hit elképzeléseiben tűri el, mely szerint nincs hit az alapvető értékek nélkül, azaz emberszeretet nélkül. Visszaigazolva ezt az elvet magában, egyáltalán nem a jóság hatásából kifolyólag gyakorolja, hanem az öröm hatásából úgy, hogy az érzéki vágyainak élvezetében él. Bárki, aki ehhez az emberi osztályhoz tartozik, ami a hitet sok dologgal igazolja, nem a hit bármely hatása szerint, hanem a saját dicsőségéből, hogy úgy látszódhasson, hogy ő nagyobb, tanultabb, emelkedettebb, mint mások, és így magasabb helyet foglalhasson el azok között, akik gazdagságban és dicsőségben élnek. Ezért a hatás élvezetéből teszi, ez az élvezet az igazoló dolgok megsokszorozódását okozza; ahogy már mondtuk, amilyen a hatás, olyan a megsokszorozódás. Általában, mikor az elv hamis, nem következhet belőle más, csak hamisság; mert minden dolog az első elvhez vezethető vissza. Valójában – ahogy azt tapasztalatból tudom, melyről a továbbiakban szólok az Úr isteni könyörületességéből – akik igazolják magukat a hit ilyen elveiben, és nincsenek emberszeretetben, azok semmivel sem törődnek, és olyanok, mintha nem látnának, ahogy az Úr annyiszor elmondta a szeretetről és emberszeretetről (Máté 3:8, 9; 5:7, 43-48; 6:12, 15; 7:1-20; 9:13; 12:33; 13:8, 23; 18:21-23; 19:19; 22:34-39; 24:12, 13; 21:34,41, 43; Márk 4:18-20; 11:13, 14, 20; 12:28-35; Lukács 3:8, 9; 6:27-39; 43-49; 7: 47; 8:8, 14, 15; 10:25-28; 12:58, 59; 13:6-10; János 3:19, 21; 5:42; 13:34, 35; 14:14, 15, 20, 21, 23; 15:1-19; 21.15-17).

AC 1018. Az ok, amiért itt újra azt mondják: „Szaporodjatok, és sokasodjatok”, mint ennek a fejezetnek 1. versében, az, hogy ez a következtetés, és minden dolog jól fog menni, minden szaporodni, és sokasodni fog, ha az emberek elkerülik azt, ami a vér fogyasztását, és vérontást jelenti, vagyis, ha nem fojtják el az emberszeretetet a gyűlölettel, és világiassággal.

AC 1019. 8. vers. _És szóla az Isten Noénak és vele az ő fiainak, mondván._ „Szóla az Isten Noénak és vele az ő fiainak, mondván” jelenti a dolgok igazságát, melyek következnek a szellemi egyház vonatkozásában, melyet „Noé és vele az ő fiai” jelentenek.

AC 1020. Ezeknek a dolgoknak jelentése nyilvánvaló abból a tényből, hogy minden dolgot történelmileg véve, a Genezistől Héberig a tizenegyedik fejezetben, teljesen más dolgokat jelentenek, mint a szó szerinti értelemben, és a történelmi sor csak egy felállított történelem a legősibb emberek magatartása szerint, akik, amikor bizonyították volna a dolgok igazságait, kijelentették „Jehova mondta”. Bár itt azt mondják, hogy „Isten” mondta, mert a téma, amivel foglalkoznak, a szellemi egyház. Ugyanazt a beszédformát alkalmazzák, amikor bármi igaz előfordult, vagy bármi olyat tettek.

AC 1021. Azt, hogy „Noé és vele az ő fiai” jelentik az Ősi egyházat, már előzőleg megmutattuk, és nyilvánvaló lesz abból, ami következik ebben a fejezetben, így nem szükséges ezt igazolni most.

AC 1022. 9, 10. vers. _Én pedig ímé szövetséget szerzek ti veletek és a ti magvatokkal ti utánnatok. És minden élő állattal, mely veletek van: madárral, barommal, minden mezei vaddal, mely veletek van; mindattól kezdve a mi a bárkából kijött, a földnek minden vadjáig._

„Én pedig ímé szövetséget szerzek” jelenti az Úr jelenlétét az emberszeretetben; „ti veletek” jelenti az újjászületett szellemi embert; „a ti magvatokkal ti utánnatok” jelenti azokat, akiket újjáteremtettek; „minden élő állattal, mely veletek van” jelenti általában az összes dolgot, ami újjászületett az emberben; a „madár” jelenti különösen a megértése dolgait; a „barom” az új akaratának dolgait; „miden mezei vad” jelenti a megértés alacsonyabb dolgait és az abból eredő akaratot; „veletek van” itt is, mint előzőleg, azt, ami az újjászületett szellemi emberrel van; „mindattól kezdve a mi a bárkából kijött” jelenti az egyház embereit; „a földnek minden vadjáig” jelenti az egyházon kívüli embereket.

AC 1023. Én pedig ímé szövetséget szerzek. Az, hogy ez jelenti az Úr jelenlétét az emberszeretetben, nyilvánvaló a „szövetség” jelentéséből, ahogy azt fent már megmutattuk (666 sz.), ahol a „szövetség” jelenti az újjászületést, és valójában az Úr kapcsolódását az újjászületett emberhez a szeretet által. Azt is, hogy a mennyei házasság maga a szövetség, következésképp így mennyei házassága van minden újjászületett embernek. Ezzel a házassággal, vagy szövetséggel foglalkoztunk előzőleg. A Legősibb Egyház emberének a mennyei házasság a sajátja volt, mint akaratának része, de az Ősi Egyház emberének a mennyei házasságot az értelmi részének sajátja eredményezte. Amikor az ember akarati része teljesen erkölcstelenné vált, az Úr csodálatosan elkülönítette az ember értelmi részének sajátját az akarati rész erkölcstelen sajátjától, és az értelmi rész sajátjában kialakított egy új akaratot, mely a tudat. Ebbe a tudatba építette az emberszeretetet, az emberszeretetbe az ártatlanságot, így kapcsolódott az emberhez, vagy ami ugyanaz, szövetséget kötött vele. Ameddig az ember akarati részének sajátját el lehet választani az értelmi részének sajátjától, az Úr jelen lehet nála, vagyis kapcsolódhat hozzá, vagy szövetséget köthet vele. A kísértések, és az újjászületés hasonló eszközei okozzák az akarati rész sajátjának nyugalmát, mintha nem lenne semmi, mintha meghalt volna. Ahogy ez megtörtént, az Úr a tudaton keresztül beültetette az ember értelmi részébe, hogy emberszeretetben tudjon dolgozni. Ez az, amit itt „szövetségnek” neveznek.

AC 1024. Ti veletek. Az, hogy ez jelenti az újjászületett szellemi embert, nyilvánvaló abból, amit már előzőleg elmondtunk: vagyis, hogy Noé, és fiai jelentik a szellemi egyházat, mely a Legősibb Mennyei Egyház utódja. Mivel egyházat jelent, így az egyház minden egyes emberét is, tehát az újjászületett szellemi embert is.

AC 1025. A ti magvatokkal ti utánnatok. Az, hogy ez jelenti azokat, akiket újjáteremtettek, nyilvánvaló a „mag” jelentéséből, és abból, ami következik. A „mag” jelentéséből, amennyiben a „mag” jelenti a betű szerinti értelemben az utódokat, de belső értelemben a hitet; és mivel, ahogy gyakran mondják, csak ott van hit, ahol emberszeretet is van, maga az emberszeretet az, amit a „mag” belső értelemben jelent. A következőkből nyilvánvaló, hogy nem csak az egyházon belüli embert jelenti, hanem az egyházon kívüli embert is, vagyis az egész emberiséget. Bárhol is van emberszeretet, még ha az egyháztól legtávolabbi népek között is, ott van „mag”, mert a mennyei mag az emberszeretet. Egyetlen ember sem tehet jót saját magától, hanem minden jó az Úrtól van. A jóság, melyet a pogányok tesznek, szintén az Úrtól van, akikről ezután beszélünk az Úr isteni könyörületességéből. Azt, hogy az „Úr magja” a hit, előzőleg már megmutattuk (255 sz.). A hit itt, és másutt is, az emberszeretet jelenti, melyből a hit ered; mert nincs másik hit, ami valóban hit, mint az emberszeretet hite.

\[2\] Ugyanez a helyzet az Ige más helyein is, ahol „magot” említenek, mint „Ábrahám, Izsák, és Jákob magja”, mely szeretetet, vagy emberszeretetet jelent. Ugyanis Ábrahám képviseli a mennyei szeretetet, Izsák a szellemi szeretetet, mely a belső emberé. Jákob ugyanezt képviseli, de a külső emberét. Ez nem csak a jövendölésekben van így, de az Ige történelmi részeiben is. Az Ige történelmét nem észlelik a mennyekben, csak azt, hogy mit jelent. Az Igét nem csak az embereknek írták, hanem az angyaloknak is. Amikor az ember az Igét olvassa, semmi mást nem fog fel belőle, mint a betű szerinti értelmet, míg az angyalok nem a betű szerinti értelmet, hanem a belső értelmet veszik ki. Az anyagi, világi és testi elképzelések melyek az embert kísérik, amikor az Igét olvassa, az angyaloknál szellemi, és mennyei elképzelésekké válnak – mint amikor az ember Ábrahámról, Izsákról, és Jákobról olvas, az angyalok egyáltalán nem gondolnak Ábrahámra, Izsákra, és Jákobra, hanem arra, amit ők képviselnek, és amit nekik jelentenek.

\[3\] Ugyanígy van Noéval, Sémmel, Khámmal, Jáfettel – az angyalok nem ismerik ezeket a személyeket, és nem észlelnek mást, csak az Ősi Egyházat. A belső angyalok még az egyházat sem észlelik, csak ennek az egyháznak a hitét, és a kapcsolat szerint a szóban forgó dolgok állapotát. Amikor a „magot” említik az Igében (ahogy itt Noé magját, hogy egy szövetséget létesítettek velük, és utódaikkal), az angyalok nem észlelik az utódokat, mert nem volt Noé, csak az Ősi Egyház, melyet így hívtak. A „mag” alatt az angyalok emberszeretetet értenek, mely alapvető része volt ezen egyház hitének. És ismét, amikor Ábrahám, Izsák, és Jákob történetében a „magjaikról” beszélnek, az angyalok sohasem értik ezen az említett embereknek utódait, hanem mindent a mindenségben, mind az egyházban, mind azon kívül is, melyben ott van a mennyei mag, vagyis az emberszeretet. A belső angyalok magát a szeretetet észlelik – elvonatkoztatva – mely a mennyei mag.

\[4\] Az, hogy a „mag” jelenti a szeretetet, és mindenkit, akiben van szeretet, nyilvánvaló a Genezis következő fejezeteiből:

_„És megjelenék az Úr Ábrámnak, és monda néki: A te magodnak adom ezt a földet”_ (Mózes I. könyve 12:7)

És újra:

_„Mert mind az egész földet, a melyet látsz, néked adom, és a te magodnak örökre. És olyanná tészem a te magodat, mint a földnek pora”_ (Mózes I. könyve 13:15, 16)

Azok, akik a betű szerinti értelemben értik, nem vesznek észre semmi mást, mint hogy a „mag” Ábrám utódját jelenti, ez a „föld” Kánaán földjét, és főleg azt, hogy ezt az ő utódainak adták. Azonban azok, akik a belső értelemben veszik, mint a teljes menny, azok „Ábrám magját” csak úgy észlelik, mint szeretetet, a „Kánaán földjét” pedig mint az Úr királyságát a mennyekben és a földön, azt, pedig, hogy a földet nekik adták, semmi mást nem észlelnek, mint ennek képviseletét, melyről az Úr isteni könyörületességéből máshol lesz szó. Újra azt mondják Ábrámról:

_„És kivivé őt, és monda: Tekints fel az égre, és számláld meg a csillagokat, ha azokat megszámlálhatod; - és monda nékie: Így lészen a te magod.”_ (Mózes I. könyve 15:5)

Itt hasonlóan Ábrámot nevezték meg, mert ő képviselte a szeretetet, vagy a hit megmentését; az ő „magja” nem más utódokat jelent belső értelemben, hanem mindenkit a világegyetemben, aki szeretettel bír.

\[5\] Újra:

_És megalapítom az én szövetségemet én közöttem és te közötted, és te utánad a te magod között; És adom tenéked és a te magodnak te utánnad a te bujdosásod földét, Kanaánnak egész földét, örök birtokul; és Istenök lészek nékik;_ _Ez pedig az én szövetségem, melyet meg kell tartanotok én közöttem és ti közöttetek, és a te utánnad való magod között: minden férfi körűlmetéltessék nálatok._ (Mózes I. könyve 17:7, 8, 10)

Itt a „megalapítja szövetségét” hasonlóan az Úr kapcsolódását jelenti az emberrel az egész világegyetemben a szeretet által, mely szeretetet Ábrám képvisel. Ebből nyilvánvaló mit jelent a „mag”, vagyis mindenkit a világegyetemben, aki szeretettel bír. A szövetség, amivel itt foglalkoznak a körülmetélés volt, amelyen sohasem értik a mennyekben a hús körülmetélését, hanem azok szívének körülmetélését, akik szeretetettel bírnak. A körülmetélés az újjászületés képviselete volt a szeretet által, ahogy Mózesnél tisztán megmagyarázzák:

_„És körülmetéli az Úr, a te Istened a te szívedet, és a te magodnak szívét, hogy szeressed az Urat, a te Istenedet teljes szívedből és teljes lelkedből, hogy élj.”_ (Mózes V. könyve 30:6)

Amelyből nyilvánvaló mi a körülmetélés belső értelemben; ezért bármilyen körülmetélést is említenek, semmi mást nem jelent, mint szeretetet, és emberszeretetet, és az ebből eredő életet.

\[6\] Az, hogy „Ábrahám magja” mindenkit jelent a világegyetemben, aki szeretettel bír, nyilvánvaló az Úr Ábrahámhoz, és Izsákhoz intézett szavaiból is. Ábrahámnak azt mondta, miután hajlandó volt feláldozni Izsákot, ahogy parancsolta:

_„Hogy megáldván megáldalak tégedet, és bőségesen megsokasítom a te magodat mint az ég csillagait, és mint a fövényt, mely a tenger partján van, és a te magod örökség szerint fogja bírni az ő ellenségeinek kapuját. És megáldatnak a te magodban a földnek minden nemzetségei”_ (Mózes I. könyve 22:17, 18)

Ahol egyértelműen nyilvánvaló, hogy a „mag” mindenkit jelent a világegyetemben, aki szeretettel bír.

\[7\] Ahogy Ábrahám jelentette a mennyei szeretetet, ahogy már mondtuk, úgy Izsák jelentette a szellemi szeretetet; ezért „Izsák magja” semmi mást nem jelent, mint minden olyan embert, akiben ott van a szellemi szeretet, vagy emberszeretet. Azt mondják róla:

_„Tartózkodjál ezen a földön, és én veled leszek és megáldalak téged; mert tenéked és a te magodnak adom mind ezeket a földeket, hogy megerősítsem az esküvést, melylyel megesküdtem Ábrahámnak a te atyádnak. És megsokasítom a te magodat mint az ég csillagait, és a te magodnak adom mind ezeket a földeket: és megáldatnak a te magodban a földnek minden nemzetségei.”_ (Mózes I. könyve 26:3, 4, 24)

Amiből kiviláglik, hogy minden nemzetséget jelent, akikben van emberszeretet. A mennyei szeretetet képviselte Ábrahám, mint a szellemi szeretet atyja, amit Izsák képviselt. A szellemi a mennyeiből születik, ahogy fent már megmutattuk.

\[8\] Mivel Jákob képviselte az egyház külsőit, melyek a belsőkből jönnek, és így minden dolog forrása a külső emberben a szeretet és emberszeretet, a „magja” jelent mindenkit a világegyetemben, aki külső imádattal rendelkezik, melyben belső is van, és aki emberszereteti munkát végez, amiben az Úrtól való emberszeretet van. Erről a „magról” azt mondják Jákobnak, miután látta a létrát álmában:

_Én vagyok az Úr, Ábrahámnak a te atyádnak Istene, és Izsáknak Istene; ezt a földet a melyen fekszel néked adom és a te magodnak. És a te magod olyan lészen mint a földnek pora, és te benned és a te magodban áldatnak meg a föld minden nemzetségei_ (Mózes I. könyve 28:13, 14; 32:12; 48:4)

\[9\] Az, hogy ilyen a „mag” jelentése, nyilvánvaló az Ige fent idézett fejezeteiből (255 sz.), és a következőkből is. Ésaiásnál:

_„De te Izráel, én szolgám, Jákób, a kit én elválasztottam, Ábrahámnak, az én barátomnak magva.”_ (Ésaiás 41:8)

Ahol a téma az ember újjászületése; és ahogy az gyakran előfordul, különbséget tesznek Izráel és Jákob között, és „Izráel” jelenti a belső szellemi egyházat, „Jákob” pedig ugyanannak az egyháznak a külsőit, és mind a kettőt „Ábrahám magjának” nevezi, vagyis a mennyei egyházból valónak, mert a mennyei, szellemi és természeti sorrendben követik egymást. Jeremiásnál:

_„Pedig én úgy plántállak vala el téged, mint nemes szőlővesszőt, mindenestől hűséges magot: mimódon változtál hát nékem idegen szőlőtőnek fattyú hajtásává?”_ (Jeremiás 2:21)

Ezt a szellemi egyházról mondják, mely a „nemes bor”, akié az emberszeretet, vagy az emberszeretet hite, amit „hűséges magnak” hívnak.

\[10\] Újra:

_„Mint az ég serege meg nem számlálható, és a tenger fövenye meg nem mérhető, úgy megsokasítom az én szolgámnak, Dávidnak magvát, és a Lévitákat, a kik nékem szolgálnak_.” (Jeremiás 33:22)

Ahol a „mag” egyszerűen a mennyei magot jelenti, mert Dávid az Urat. Az, hogy Dávid magja nem volt olyan, mint a mennyei sereg, mely megszámlálhatatlan, sem, mint a föveny homokja, ami megmérhetetlen, mindenki számára tudott. Újra:

_„Ímé, eljőnek a napok, azt mondja az Úr, és támasztok Dávidnak igaz magvat, és uralkodik mint király, és bölcsen cselekszik és méltányosságot és igazságot cselekszik e földön. Az ő idejében megszabadul Júda, és Izráel bátorságosan lakozik, és ez lesz az ő neve, a melylyel nevezik őt: Az Úr a mi igazságunk! Azért ímé elközelgetnek a napok, azt mondja az Úr, a melyekben nem mondják többé: Él az Úr, a ki kihozta Izráel fiait Égyiptom földéből. Hanem inkább ezt mondják: Él az Úr, a ki kihozta és a ki haza vezérlette Izráel házának magvát az északi földről”_ (Jeremiás 23:5-8)

Itt a dolgok nagyon különböznek attól, amit a betű szerinti jelentés mutat. „Dávid” nem jelenti Dávidot, sem „Júdea” Júdeát, sem „Izráel” Izráelt; hanem „Dávid” az Urat jelenti, „Júdea’ azt, ami mennyei, „Izráel” azt, ami szellemi. Ezért „Izráel magja” azokat jelenti, akik emberszeretettel, vagy az emberszeretet hitével bírnak.

\[11\] Dávidnál:

_„Ti, a kik félitek az Urat, dicsérjétek őt! Jákób minden ivadékai dicsőítsétek őt, és féljétek őt Izráel minden magzata!”_ (Zsoltárok könyve 22:24)

Ahol „Izráel magja” nem más magot jelent, mint a szellemi egyházat. Ésaiásnál:

_„Az ő törzsük szent mag lészen_!” (Ésaiás 6:13)

a maradványokat jelenti, melyek szentek, mivel azok az Úré. Újra:

_„És nevelek Jákóbból magot, és Júdából, a ki hegyeimnek örököse legyen, és bírják azt választottaim, és szolgáim lakjanak ott!”_ (Jeremiás 65:9)

Ahol a mennyei egyházzal, a külsővel, és belsővel foglalkoznak. Újra:

_„Nem fáradnak hiába, mivel az Úr áldottainak magva ők, és ivadékaik velök megmaradnak_.” (Ésaiás 65:23)

Ahol a téma az új mennyek és az új föld, vagy az Úr királysága. Azok, akik benne vannak, a szeretet által „átalakultak”, vagy újjászülettek, és „Isten áldott magjának” nevezik őket.

AC 1026. Minden élő állattal, mely veletek van. Az, hogy ez jelenti általában az összes dolgot, amely az újjászületett emberben van, nyilvánvaló az előzőekből, és a következőkből, valamint az „élő” jelenetéséből. Mindent „élőnek” hívnak, ami életet kapott az Úrtól, és mindent „élő léleknek”, ami ezáltal él az újjászületett emberben. Ugyanis azon élet szerint, melyet az újjászületett ember kap, minden benne lévő élő, ugyanúgy, mint az észbeli dolgai, hatásai. Ez az élet jelen van minden gondolatában, és beszédében az angyalokkal egyező látása esetén, de az emberi látás esetében nem.

AC 1027. Madár. Különösen ez jelenti a megértése dolgait, ami nyilvánvaló abból, amit már elmondtunk, és megmutattunk előzőleg a madarakról. (40, 776 sz.)

AC 1028. Barom. Ez jelenti az új akarat dolgait, és ez nyilvánvaló abból, amit már elmondtunk, és megmutattunk előzőleg a barmokról és jelentésükről. (45, 46, 142, 143, 246, 776 sz.)

AC 1029. Minden mezei vad. Az, hogy ez jelenti a megértés alacsonyabb dolgait és az abból eredő akaratot, nyilvánvaló abból is, amit már elmondtunk, és megmutattunk előzőleg a „vadak” jelentéséről. Minden emberben vannak belső, és külső dolgok. A belsők az ész dolgai, itt a „madár” jelenti őket, és a hatások, melyet pedig a „barmok”. A külsők a tudás (scientifica), és az öröm dolgai, melyeket itt a „mezei vadak” jelentenek. A „madár, barom, és mezei vad” nem jelent semmilyen madarat, barmot, és mezei vadat, hanem csak azt, ami élő az újjászületett emberben, bárki tudhatja ezt, és levonhatja ebből, hogy Isten nem köthet semmilyen szövetséget vadállatokkal (mégis azt mondják: „Szövetséget szerzek ti veletek és a ti magvatokkal ti utánnatok, és minden élő állattal, mely veletek van: madárral, barommal, minden mezei vaddal, mely veletek van”), csak az emberrel, akinek belsőjét, és külsőjét ily módon írják le.

AC 1030. Mindattól kezdve a mi a bárkából kijött. Az, hogy ez jelenti az egyház embereit, és „a földnek minden vadjáig” jelenti az egyházon kívüli embereket, nyilvánvaló a belső értelemben vett dolgok sorozatából; mert mindent, mi a bárkából kijött, előzőleg megneveztek - mint minden élő lelket, madarat, barmot, és a föld vadjait – itt újra azt mondják „Mindattól kezdve a mi a bárkából kijött, és a földnek minden vadjáig”. Másodszor nevezik meg a „földnek minden vadját”, ami akkor lenne ismétlés, ha valami mást jelentene. Ezt követi újra „Szövetséget szerzek ti veletek”, ahogy előzőleg is mondták. Ebből nyilvánvaló, hogy „mi a bárkából kijött” jelenti az újjászületést, vagy az egyház emberét, a „földnek minden vadjáig” pedig mindenkit a világegyetemben, aki az egyházon kívül van.

\[2\] „A földnek minden vadja” az Igében, amikor nem élő dolgokat jelent, azokat a dolgokat fejezi ki, melyek értéktelenebbek, és többé-kevésbé részt vállalnak a vad természetből, mindezt azzal a témával kapcsolatban, melyről beszélnek. Amikor arról beszélnek, hogy mi van az emberben, akkor a „földnek minden vadja” az alacsonyabb dolgokat jelenti, melyek az ember külsőjében, vagy testében vannak, így azt, ami még vadabb – ahogy ebben a versben is. Amikor egy teljes társadalomról beszélnek, melyet összetett embernek, vagy személynek hívnak, akkor a „föld minden vadja”azokat jelenti, akik nem tagjai az egyháznak, mert ők vadabbak. Más esetekben azon téma szerint kell venni, amelyről beszélnek. Hóseásnál:

_„És azon a napon frigyet szerzek nékik a mezei vadakkal, az égi madarakkal és a föld férgével”_ (Hóseás 2:17)

Ésaiásnál:

_Dicsőítni fog engem a mező vada, hogy vizet szereztem a pusztában_ (Ésaiás 43:20)

Ezékielnél:

_„Az ő ágain csinál vala fészket minden égi madár, és galyai alatt fiadzott a mező minden vada, s árnyékában lakik vala sokmindenféle nép.”_ (Ezékiel 31:6)

AC 1031. 11. vers. _Szövetséget kötök ti veletek, hogy soha ezután el nem vész özönvíz miatt minden test; és soha sem lesz többé özönvíz a földnek elvesztésére._ „Szövetséget kötök ti veletek” jelenti az Úr jelenlétét azoknál, akik emberszeretettel bírnak, és vonatkozik azokra, akik kijöttek a bárkából, és a föld minden vadjára, vagyis az egyházon belüli, és kívüli emberekre. „soha ezután el nem vész özönvíz miatt minden test” jelenti azt, hogy soha sem semmisülnek meg úgy, mint a Legősibb Egyház utolsó utódja; „soha sem lesz többé özönvíz a földnek elvesztésére” pedig azt jelenti, hogy soha többé nem lesz ilyen halálos, és fojtó meggyőzés.

AC 1032. Szövetséget kötök ti veletek. Az, hogy ez jelenti az Úr jelenlétét azoknál, akik emberszeretettel bírnak, és vonatkozik azokra, akik kijöttek a bárkából, és a föld minden vadjára, vagyis az egyházon belüli, és kívüli emberekre, nyilvánvaló abból, amit fent már elmondtunk. Azt most fogjuk megmutatni, hogy az Úr szövetséget köt az egyházon kívül levő pogányokkal, vagyis az emberszeretet által összekapcsolja őket magával. Az egyház embere feltételezi, hogy senkit, aki az egyházon kívül van, és akit pogánynak hív, nem lehet megmenteni, mert nem ismerik a hitet, ezért teljesen ismeretlen számukra az Úr, mondván, hogy hit és az Úr ismerete nélkül nincs üdvözülés, ezért elítél mindenkit, aki az egyházon kívül van. Valóban sokan feltételezik az ilyen típusból, akik valamilyen tant vallanak, még ha eretnekséget is, hogy minden más ezen kívül van, vagyis senki nem üdvözülhet, akinek nem azonos a véleménye; ám valójában ez egyáltalán nem így van. Az Úr könyörületes az egész emberi faj iránt, meg akar menteni, és magához ölelni mindenkit, aki a világmindenségben van.

\[2\] Az Úr könyörületessége végtelen, és nem kényszerül arra a néhány emberre korlátozódni, akik az egyházon belül vannak, hanem kiterjed mindenkire az egész világon. Nem a saját hibájuk az, hogy egyházon kívül születnek és ezáltal ismeretlen számukra a hit; és senkit sem ítél el azért, mert nem hisz az Úrban, ha nincs tudomása Róla. Melyik helyesen gondolkodó személy fogja bármikor is azt mondani, hogy az emberiség legnagyobb részének meg kell semmisülnie az örökös halálban, mert nem Európában születtek, ahol viszonylag kevesen vannak? Melyik helyesen gondolkodó személy mondaná azt, hogy az Úr engedte, hogy nagy sokaság szülessen, hogy aztán az örökös halálban megsemmisítse? Ez Istennel és a könyörületességgel ellenes lenne. Emellett azok, akik egyházon kívüliek, és akiket pogánynak neveznek, sokkal erkölcsösebb életet élnek, mint azok, akik az egyház tagjai, és sokkal könnyebben elfogadják az igaz hit tanait, amint az még nyilvánvalóbb a másik élet lelkeiből. Mind közül a legrosszabb az úgynevezett keresztény világ, a felebarátot halálos gyűlöletben tartva, sőt az Urat is. A világon mindenkinél több házasságtörést követnek el.

\[3\] Ez nem így van azokkal, akik a világ más részeiről vannak. Nagyon sokan vannak azok, akik bálványokat imádnak, hajlamuk szerint irtóznak a gyűlölettől, és a házasságtöréstől, és félnek a keresztényektől a jellemük és a kínzás iránti vágyuk miatt. Valójában a pogányok hajlandóak állandóan figyelni, amikor az angyalok a hit igazságairól tanítanak, és hogy az Úr igazgatja az világmindenséget, könnyen eltelnek hittel, ezért könnyen elutasítják a bálványokat is. Azok a pogányok, akik erkölcsös életet élnek, közös emberszeretetben és ártatlanságban, újjászületnek a másik életben. Mialatt ők a világon élnek, az Úr jelen van náluk az emberszeretetben és ártatlanságban, mivel csak az Úrtól való emberszeretet és ártatlanság van. Az Úr megadja annak tudatát is, hogy mi az igaz, és a jó vallásuk szerint, és az ártatlanságot és emberszeretetet beülteti abba a tudatba. Amikor az ártatlanság és az emberszeretet a tudatban van, könnyen megengedik, hogy eltöltse őket a jóságból való hit igazsága. Az Úr maga mondta Lukácsnál:

_Monda pedig néki valaki: Uram, avagy kevesen vannak-é a kik idvezülnek? Ő pedig monda nékik: mikor látjátok Ábrahámot, Izsákot és Jákóbot, és a prófétákat mind az Isten országában, magatokat pedig kirekesztve. És jőnek napkeletről és napnyugatról, és északról és délről, és az Isten országában letelepednek. És ímé vannak utolsók, a kik elsők lesznek, és vannak elsők, a kik utolsók lesznek._ (Lukács 13:23, 28-30)

„Ábrahám, Izsák és Jákob” azokat jelentik, akik szeretettel bírtak, ahogy már fent megmutattuk.

AC 1033. Azzal kapcsolatban, hogy a pogányok megkapják a tudatot, mi az igaz, és a jó vallásuk szerint, a helyzet a következő: a tudat általánosságban vagy igaz, hamis, vagy téves. Az igaz tudat az, melyet az Úr alakított ki a hit igazságaiból. Amikor egy embert megajándékoznak ezzel, fél, hogy a hit igazságai ellenére cselekszik, mert a tudata ellenére cselekedne. Ezt a tudatot senki sem kaphatja, aki nincs a hit igazságaiban, ezért nincsenek sokan a keresztény világban, akik megkapják ezt, mivel minden egyes ember felépíti a saját hittételét a hit igazságaként. Még azok is, akik újjászületnek, emberszeretettel teli tudatot kapnak, mivel a tudat legalapvetőbb eleme az emberszeretet. A hamis tudat az, ami a pogányoknál alakul ki a vallási imádatukból, amelybe beleszülettek, és amelyre nevelték őket, hogy ellenkezőleg cselekedjenek, mely számukra a tudattal ellentétes cselekvés. Amikor a tudatuk az emberszeretetre, könyörületességre és engedelmességre van alapozva, olyan állapotban vannak, hogy megkaphatják az igaz tudatot a másik életben, és valóban meg is kapják azt, mert semmit sem szeretnek a hit igazságai előtt és után. A téves tudat az, melyet nem a belső, hanem a külső dolgokból alakítanak ki, vagyis nem az emberszeretetből, hanem az ön- és világszeretetből. Vannak olyanok, akiknek úgy tűnik, hogy a tudatuk ellen cselekszenek, amikor a felebarátjuk ellen cselekszenek, és úgy is, hogy belsőleg fáj nekik. Ez az oka, hogy gondolatban azt észlelik, hogy az életük, dicsőségük, hírnevük, gazdagságuk, vagy hasznuk veszélynek van kitéve, ezért önmagukat megsértik. Néhányan ilyen jóindulatot örökölnek, néhányan megszerzik azt; mindenesetre ez egy téves tudat.

AC 1034. Soha ezután el nem vész özönvíz miatt minden test. Az, hogy ez jelenti azt, hogy soha nem semmisülnek meg úgy, mint a Legősibb Egyház utolsó utódja, nyilvánvaló abból, amit előzőleg elmondtunk a megsemmisült özönvíz előttiekről, akiket azok jelentenek, akiket elzárt az özönvíz áradata. Megmutattuk előzőleg (310 sz.), hogy milyen volt a helyzet, vagyis, hogy a Legősibb Egyház utolsó leszármazottja olyan természetű volt, hogy az értelmi rész nem határolódhatott el az akaratitól, ezért, amikor az akarati rész erkölcstelenné vált, az értelmi rész is vele együtt, így egy új akarat alakulhat az értelmében, mivel az ész ezen mindkét része összetartozik. Mivel ez előrelátható volt, az Úr elrendezte, hogy az értelmi rész az emberben elkülönüljön az akaratitól, és így megújuljon. Azért mondják itt azt, hogy „soha ezután el nem vész özönvíz miatt minden test”, mert ezáltal biztosították, hogy ne létezzen többé az özönvíz előtti emberekhez hasonló faj .

AC 1035. Soha sem lesz többé özönvíz a földnek elvesztésére. Az pedig azt jelenti, hogy soha többé nem lesz ilyen halálos, és fojtó meggyőzés, nyilvánvaló az „özönvíz” jelentéséből a megsemmisült özönvíz előttiekre vonatkozóan, ahogy azt már előzőleg leírtuk; ugyanúgy a végzetes meggyőződésükből (311, 563, 570, 581, 586 sz.) is; valamint abból, amit megmutattunk a következő, „Noénak” nevezett egyházról; továbbá a következőben a szivárványra vonatkozó dolgokból is.

AC 1036. 12-13. vers. _És monda az Isten: Ez a jele a szövetségnek, melyet én örök időkre szerzek közöttem és ti köztetek, és minden élő állat között, mely ti veletek van: Az én ívemet helyeztetem a felhőkbe, s ez lesz jele a szövetségnek közöttem és a föld között._ „És monda az Isten” jelenti, hogy az úgy történt; „ez a jele a szövetségnek” jelenti az utalást az Úr jelenlétére az emberszeretetben; „melyet én szerzek közöttem és ti köztetek” jelenti az Úr kapcsolódását az emberhez az emberszeretet által; „és minden élő állat között, mely ti veletek van” jelent, mint eddig, mindent, ami az újjászületett emberben van; „örök időkre” jelent örökösen mindenkit, akit újjáteremtettek; „az én ívemet helyeztetem a felhőkbe” jelenti az újjászületett szellemi ember állapotát, mely olyan, mint egy szivárvány; „a felhő” jelenti a homályos fényt, amiben a szellemi ember él a mennyeihez képest; „ez lesz jele a szövetségnek közöttem és a föld között” jelenti, mint előzőleg, az utalást az Úr jelentére az emberszeretetben; a „föld” pedig az, ami az ember sajátja. Mindezek a dolgok vonatkoznak az újjászületett szellemi emberre, vagy a szellemi egyházra.

AC 1037. És monda az Isten. Ez jelenti, hogy az úgy történt, mint előzőleg elmondtuk, és megmutattuk; „mondá az Úr”, vagy „Isten” jelenti azt, hogy úgy történt. A legősibb emberek történelmi formába rendezték az egyház dolgait; amikor meg akarták erősíteni, hogy a dolgok úgy vannak, azt mondták „az Úr mondta”, „vagy „Isten mondta”, és ez volt a kinyilatkoztatásuk és megerősítésük.

AC 1038. Ez a jele a szövetségnek. Az, hogy ez jelenti az utalást az Úr jelenlétére az emberszeretetben, nyilvánvaló a „szövetség”, és a „szövetség jele” jelentéséből. Az, hogy ez jelenti az Úr jelentét az emberszeretetben, már előzőleg megmutattuk (Mózes I. könyve 6:18), és fent a jelen fejezetben (9. vers). Az, hogy a „szövetség” az Úr jelenléte a szeretetben, és emberszeretetben, nyilvánvaló a szövetség természetéből. Minden szövetség a kapcsolódás, vagyis a közös barátságban, vagy szeretetben való élet miatt van. Ezért hívják a házasságot is szövetségnek. Az ember csak a szereteten, és emberszereteten keresztül kapcsolódhat az Úrhoz; mert az Úr maga a szeretet és könyörületesség. Ő mindenkit szándékozik megmenteni, és hatalmas erővel a mennybe, vagyis magához húzni. Ebből mindenki tudhatja, és levonhatja azt a következtetést, hogy senki sem kapcsolódhat az Úrhoz, csakis magán az Úron keresztül, vagyis kizárólag hasonlóvá válással, vagy az Úrral való eggyé válással – égi szavakban, viszontszeretni az Urat, és szeretni felebarátunkat, mint önmagunkat. Egyedül ez a kapcsolódás hatásos. Ez a legalapvetőbb lényege egy szövetségnek. Amikor ebből fakad egy kapcsolódás, akkor nyilvánvalóan következik az, hogy az Úr jelen van. Valójában az Úr jelenléte minden embernél megvan, de vagy közelebb, vagy távolabb van, pontosan a szeretettől való távolság szerint.

\[2\] Mivel a „szövetség” az ember Úrhoz való kapcsolódása a szeretet által, vagy ami ugyanaz, az Úr jelenléte az embernél a szeretetben és emberszeretetben, ezért az Igében a béke szövetségének hívják, mert a „béke” jelenti az Úr királyságát, és az úr királysága a közös szeretetben van, melyben egyedül csak béke van. Mint Ésaiásnál:

_„Mert a hegyek eltávoznak, és a halmok megrendülnek; de az én irgalmasságom tőled el nem távozik, és békességem szövetsége meg nem rendül, így szól könyörülő Urad”_ (Ésaiás 54:10)

Ahol a könyörületességet, mely a szereteté, a békesség szövetségének hívják. Ezékielnél:

_És állítok föléjök egyetlenegy pásztort, hogy legeltesse őket: az én szolgámat, Dávidot, ő legelteti őket s ő lesz nékik pásztoruk. És szerzek ő velök békességnek frigyét._ (Ezékiel 34:23, 25)

Ahol „Dávid” egyszerűen az Urat jelenti; míg az újjászületett embernél jelenlevő Urat a „legeltetés” jelenti.

\[3\] Újra:

_És az én szolgám, Dávid lesz a király ő rajtok, s egy pásztora lesz mindnyájoknak; És szerzek velök békességnek frigyét, örökkévaló frigy lesz ez velök; és elültetem őket és megsokasítom, és helyeztetem az én szenthelyemet közéjök örökké.   és leszek nékik Istenök és ők nékem népem._ (Ezékiel 37:24, 26, 27)

Ahol hasonlóan „Dávid” Urat jelenti; a szeretetet az „örökkévaló frigy lesz ez velök_”_;az Úr kapcsolódását és jelenlétét a szeretetben az „és leszek nékik Istenök és ők nékem népem”, melyet a „békesség frigyének” és „örökkévaló frigynek” neveznek. Malakiásnál:

_„És megtudjátok, hogy azért adtam néktek e parancsolatot, hogy szövetségem legyen a Lévivel, azt mondja a Seregeknek Ura. Szövetségem volt vele életre és békességre, és félelmül adtam azt néki és félt engemet”_ (Malakiás 2:4, 5)

Lévi felsőbb értelemben az Úr, így az ember, akinek szeretete és emberszeretete van, ezért a Lévivel kötött élet és béke szövetsége szeretetben és emberszeretetben van.

\[4\] Mózesnél a Fineáshoz beszélve:

_„Ímé én az én szövetségemet, a békesség szövetségét adom ő néki. És lészen ő nála és az ő magvánál ő utána az örökkévaló papságnak szövetsége”_ (Mózes IV. könyve 25:12, 13)

Ahol „Fineás” nem Fineást jelenti, hanem a papságot, melyet ő képviselt, mely a szeretetet jelenti, és azt, ami a szereteté, valamint annak az egyháznak teljes papságát. Mindenki tudja, hogy Fineásnak nem volt örökös papsága. „Az Úr, a te Istened, ő az Isten, a hívséges Isten, a ki megtartja a szövetséget és az irgalmasságot ezeríziglen azok iránt, a kik őt szeretik, és az ő parancsolatait megtartják” (Mózes V. könyve 7:9), ahol tisztán látszik, hogy az Úr jelenléte az embernél a szeretetben a szövetség, „kik őt szeretik, és az ő parancsolatait megtartják”.

\[5\] Mivel egy „szövetség” az Úr kapcsolódása az emberhez a szeretet által, ebből az következik, hogy minden más, a szeretethez tartozó dolog által is, melyek a hit igazságai, és ezeket tantételeknek hívják. Minden tantétel, sőt még a Törvény, és a Próféták is, az egyetlen Törvényen alapulnak: mindenek előtt az Úr iránti, ezenkívül a felebarát, mint önmagunk iránti szereteten, ami nyilvánvaló az Úr szavaiból (Máté 22:34-40; Márk 12:28:34). Ezért a kőtáblákat, melyekre a Tízparancsolatot írták, a „Szövetség Tábláinak” nevezik. Mivel egy szövetség, vagy kapcsolódás a szeretet törvényein, vagy tantételein keresztül fejti ki hatását, így működött a társadalom törvényein keresztül is, melyet az Úr adott a Zsidó egyháznak, és melyet „testamentumnak” neveznek; valamint az egyházi szertartásokon keresztül is, melyeket az Úr parancsolt, és melyeket „rendeléseknek” neveznek. Mindezen dolgokat a „szövetség” részének tartják, mert a szeretetre és emberszeretetre vonatkoznak, ahogy olvashatjuk Jósiásról, a királyról:

_„És oda állott a király az emelvényre, és kötést tőn az Úr előtt, hogy ők az Urat akarják követni, és az ő parancsolatait, bizonyságtételeit és rendeléseit teljes szívből és lélekből megőrizni, és beteljesíteni e szövetség beszédeit”_ (Királyok II. könyve 23:3)

\[6\] Ezekből a dolgokból most nyilvánvaló, mi a „szövetség”, és hogy a szövetség belső dolog, mert az Úr kapcsolódása a belső emberrel történik meg, és sohasem a külsővel, mely elkülönül a belsőtől. A külső dolgok csak fajtái és képviselői a belsőnek, mint egy ember cselekedete csak fajtája, és képviselete a gondolatának és az akaratának. Az emberszereteti munka is csak fajtája, és képviselője az emberszeretetnek, mely belül van: a szívben és az agyban. Így a Zsidó Egyház minden szertartása fajtája, és képviselője volt az Úrnak, következésképp a szeretetnek, és emberszeretetnek, és minden olyan dolognak, mely azokból ered. Ennélfogva az ember bensőjén keresztül kötődik a szövetség és kapcsolódás, míg a külsőségek csak a szövetség jelei. Az, hogy a szövetség és a kapcsolódás a belsőn keresztül történik, teljesen nyilvánvaló Jeremiásnál:

_Ímé, eljőnek a napok, azt mondja az Úr; és új szövetséget kötök az Izráel házával és a Júda házával. Nem ama szövetség szerint, a melyet az ő atyáikkal kötöttem; de a kik megrontották az én szövetségemet; hanem ez lesz a szövetség, a melyet e napok után az Izráel házával kötök, azt mondja az Úr: Törvényemet az ő belsejökbe helyezem, és az ő szívökbe_ _írom be._ (Jeremiás 31:31-33)

Ahol az új egyházzal foglalkoznak. Azt tisztán kijelentik, hogy az egyedüli szövetséget a belsőn keresztül, valójában a tudatban kötik, melybe a Törvényt beleírják, melynek minden része a szeretetből való, ahogy elmondtuk.

\[7\] A külső dolgok nem „szövetség”, csak akkor, ha belső dolgok csatlakoznak hozzá, ezáltal az egyesülés úgy működik, mint egy, és ugyanolyan ok; de a szövetségnek csak „jelei” vannak, melyek azon képviselői fajták, melyeket az Úr megtarthat az emlékezetekben, mindez nyilvánvaló abból a tényből, hogy a szombatot, és a körülmetélést a szövetség „jeleinek” nevezik. Azt, hogy a szombatot így hívják, Mózesnél olvashatjuk:

_„Megtartsák azért az Izráel fiai a szombatot, megszentelvén a szombatot nemzetségről nemzetségre, örök szövetségül. Legyen közöttem és az Izráel fiai között örök jel ez”_ (Mózes II. könyve 31:16, 17)

A körülmetélést is ugyanúgy hívták, ugyanott:

_„Ez pedig az én szövetségem, melyet meg kell tartanotok én közöttem és ti közöttetek, és a te utánnad való magod között: minden férfi körűlmetéltessék nálatok. És metéljétek körűl a ti férfitestetek bőrének elejét, és az lesz az én közöttem és ti közöttetek való szövetségnek jele.”_ (Mózes I. könyve 17:10, 11)

A vért is a „szövetség vérének” nevezik (Mózes II. könyve 24:7, 8).

\[8\] A külső szertartásokat a „szövetség jeleinek” nevezik főleg azért, hogy általuk a belső dolgokat emlékezetükben tarthassák, vagyis az általuk jelentett dolgokat. Semmi más nem volt a Zsidó Egyház összes szertartása. Ezért ezeket is „jeleknek” nevezték, hogy az embereket emlékeztesse a belső dolgokra - például a főparancsolat kötésére a kézen és a homlokon, mint Mózesnél:

_Szeressed azért az Urat, a te Istenedet teljes szívedből, teljes lelkedből és teljes erődből. És ez igéket kössed azokat a te kezedre jegyül, és legyenek homlokkötőül a te szemeid között_ (Mózes V. könyve 6:5, 8; 11:13, 18)

Itt a „kéz” jelenti az akaratot, mert az jelenti erőt, és az erő az akaraté. „Homlokkötő a szemek között” jelenti a megértést, ezért a „jel” jelenti a főparancsolatot, vagy a Törvény emlékezetét, aminek folyamatosan az akaratban és a gondolatban kell lennie, vagyis az Úr és szeretet jelenléte jelen kell legyen minden akaratban, és minden gondolatban. Ilyen az Úr, és a Belőle eredő közös szeretet jelenléte az angyaloknál, melynek jelenlétét a következőkben leírjuk, az Úr Isteni könyörületességéből. Hasonló módon a jelen versben azt mondják: „Ez a jele a szövetségnek, melyet én szerzek közöttem és ti köztetek: az én ívemet helyeztetem a felhőkbe, ez lesz jele a szövetségnek közöttem és a föld között”, mely nem más jelet jelent, mint az Úr jelenlétére való utalást az emberszeretetben, ezért az Úrra való emlékezést az emberben. Azt, hogy ez hogy van – az ív a felhőben, a jel és emlékezés –, az Úr Isteni könyörületességéből a következőkben elmondjuk.

AC 1039. Melyet én szerzek közöttem és ti köztetek. Az, hogy ez jelenti az Úr kapcsolódását az emberhez az emberszeretet által, nyilvánvaló abból, amit most elmondtunk a szövetségről és a szövetség jeléről. A „szövetség” az Úr jelenléte az emberszeretetben. „Köztem és ti köztetek” az ebből eredő kapcsolódás. „Szerzek” az, hogy megtörténik.

AC 1040. És minden élő állat között, mely ti veletek van. Az, hogy ez jelent mindent, ami az újjászületett emberben van, nyilvánvaló a „élő lélek” jelentéséből, ezt fent megmutattuk (10. vers). Ahogy előzőleg elmondtuk, az Igében a „lélek” jelenti -még az állatokéi is- minden ember mind belső, mind külső életét, melyekből ered az, ami az emberben van. Helyesen egy „élő lélek”, mely életet kap az Úrtól, vagyis újjászületik, mert egyedül az az élet. Mivel a „lélek” jelenti az ember mind belső, mind külső életét, ezért az „élő lélek” jelent teljességében minden dolgot az emberben, ami újjászületett. Az emberben vannak dolgok, melyek az akaraté és vannak, melyek a megértésé, és a kettő nagyon távol áll egymástól. Az élő embernél mindezek általánosságaikban és részleteikben szintén élők. Mert a tény az, hogy amilyen az ember, olyanok a benne lévő dolgok, általánosságban, és részleteiben is, és az ő általános élete mindenben benne van.

\[2\] Minden általánosság az összes részletből ered, mint saját részletekből. Nem jöhet létre semmilyen általános más módon, és azért hívják általánosnak, mert a részletekből jön. Ezért az ember általános élete olyan, mint a legkisebb atomok a törekvésében és szándékában – vagyis az akaratában, és mint a legkisebb atomok a gondolkodásában. Tehát a legparányibb elképzelés is ugyanolyan, mint az élet. Például egy gőgös embernél akaratának minden egyes törekvésében, és gondolatának minden egyes elképzelésében ott van a gőgösség; annál, aki kapzsi hasonló módon ott van a kapzsiság, és ez van azzal is, aki gyűlöli felebarátját. Éppen úgy az ostoba embernél is minden akaratában, és minden gondolatában ott van az ostobaság, az Őrültnél pedig az őrültség. Mivel ilyen az ember természete, a másvilágon az értékét már gondolatának egyetlen elképzeléséből is ismerik,

\[3\] Amikor egy ember újjászületik, akkor benne minden dolog, mind általánosságban, mind részleteiben, szintén újjászületik, vagyis új életre kel, és ez az élet, amit hordoznak, pontos összhangban áll azzal, hogy a saját akarata – mely bolond, és halott – mennyire választható el az új akarattól, és észtől, amit az Úrtól kapott. Mivel a téma, mellyel itt foglalkoznak, az újjászületett ember, az „élő lélek” jelent minden olyan dolgot az emberben, amely újjászületett, mely általánosságban a megértésének és akaratának minden dolga, mind a belső, mind a külső, és melyet előzőleg úgy fejeztek ki (10. vers): „madárral, barommal, minden mezei vaddal”, most azt mondják: „Én pedig ímé szövetséget szerzek ti veletek és minden élő állattal, mely veletek van: madárral, barommal, minden mezei vaddal, mely veletek van”.

AC 1041. Örök időkre. Ez jelent örökösen mindenkit, akit újjáteremtettek, ami nyilvánvaló az „örök időkre” jelentéséből. Az „örök” az utódok, melyek azoktól származnak, akik megelőzték őket, mint szüleik. „Idők” pedig az, ami folyamatos. Itt a téma azok a dolgok, melyek újjászülettek, ezért az „örök időkre” azokat jelenti, akik örökösen újjászületnek, vagyis, akiket újjáteremtenek. Belső értelemben minden dolog jelentését az határozza meg, hogy mi az adott téma.

AC 1042. Az én ívemet helyeztetem a felhőkbe. Ez jelenti az újjászületett szellemi ember állapotát, mely olyan, mint egy szivárvány. Bárki csodálkozhat azon, hogy az „ív a felhőben”, vagy szivárvány kifejezést használják az Igében a szövetség egyik jeleként, látván, hogy a szivárvány semmi más, mint egy olyan jelenség, mely a nap sugarainak esőcseppek általi módosításából ered, ezért csak valami természeti, nem úgy, mint a szövetség más jelei, amiket fentebb említettünk. Az, hogy az „ív a felhőben” az újjászületést képviseli, és az újjászületett szellemi ember állapotát jelenti, senki által nem tudható, csak akkor, ha megengedik neki, hogy lássa, és tudja, hogy ez a helyzet. A szellemi angyaloknál, akik mind a szellemi egyház újjászületett emberei, amikor megtekinthetők a másvilágon, úgy tűnik, mintha fejük körül szivárvány volna. De a látott szivárványok kapcsolatban vannak az állapotukkal: ebből ismerhető az értékük a mennyekben és a szellemvilágban. Annak oka, hogy egy szivárvány megjelenése látható, az, hogy a szellemihez hasonló természeti dolgaik ilyen megjelenést mutatnak számukra. Az Úrtól való szellemi fény módosítása van a természeti dolgaikban. Ezek az angyalok, akikről azt mondják, hogy újjászülettek „víztől és lélektől”, de a mennyei angyalokról azt mondják, hogy „tűztől” születtek újjá.

\[2\] A természeti színek vonatkozásában, a szín létezése megkíván valamit mind a sötétből, mind a világosból, vagy a fehérből, és feketéből. Amikor a nap sugarai erre esnek, a sötét és világos, vagy a fekete, és a fehér keverésének váltogatása szerint a világosság beáramló sugarainak megváltoztatása színeket alkot, melyek némelyike rendelkezik több-kevesebb sötét, és fekete, valamint több-kevesebb világos, és fehér színnel; ez a változatosságuk. Összehasonlításul, ugyanez van a szellemi dolgokban. A sötétség ebben az esetben az ember észbeli részének sajátja, vagy a hamisság; a feketeség az akarati rész sajátja, vagy a gonoszság, mely elnyeli, és elhomályosítja a fénysugarakat. Azonban a világosság és fehérség az igazság, és jóság, amiről az ember azt feltételezi, hogy magától csinálja, mely visszatükrözi és visszaveri magáról a fénysugarakat. A fénysugarak, melyek ezekre esnek, és módosítják őket, az Úrtól vannak, mint a bölcsesség és értelem Napja; a szellemi fény sugarai nem mások, és nem más forrásból erednek. Ez azért van, mert a természeti dolgok hasonlítanak a szellemiekhez, és ezért amikor az újjászületett szellemi embert megmutatják, hogy megnézzék a másvilágon, úgy látszik, mint az ív a felhőben, és ez az ív a szellemi dolgainak képviselete a természeti dolgokban. Az újjászületett szellemi emberben van egy saját megértés, melybe az Úr beülteti az ártatlanságot, emberszeretetet, és könyörületességet. Ezen ajándékok vétele szerint jelenik meg az ember szivárványa, amikor bemutatkozik – gyönyörű azon mérték arányában, mely szerint akaratának sajátja elmozdult, csökkent és engedelmességnek vettetett alá.

\[3\] A próféták is, amikor az Úr látomásában voltak, mintha szivárványt láttak volna egy felhőben. Mint Ezékielnél:

_„És a mennyezeten felül, a mely fejök felett vala, látszék mint valami zafirkő, királyi széknek formája, és a királyi széknek formáján látszék mint egy ember formája azon felül. És látám izzó érczként ragyogni, a melyet, mintha tűz vett volna körül derekának alakjától fogva és fölfelé; és derekának alakjától fogva és lefelé látám, mintha tűz volna. És fényesség vala körülötte. Mint a milyen a szivárvány, mely a felhőben szokott lenni esős időben, olyan vala a fényesség köröskörül. Ilyen vala az Úr dicsőségének formája”_ (Ezékiel 1:26-28)

Nyilvánvalónak kell lennie mindenki számára, hogy az Úr látszott ilyen formában, és hogy Ő képviselte a mennyeket is, mivel Ő a menny, vagyis Ő minden a menny összes dolgában. Ő az „ember”, akiről itt beszélnek; a „királyi szék” a menny; az „izzó érczként ragyogni, a melyet, mintha tűz vett volna körül derekának alakjától fogva és fölfelé” az élet mennyeisége; a „És fényesség vala körülötte. Mint a milyen a szivárvány” a mennyei szellemi. Az angyali mennyet, vagy a mennyei angyalok mennyét deréktól felfelé képviseli, a szellemi mennyet, vagy a szellemi angyalok mennyét pedig deréktól lefelé képviseli. A Nagy Emberben, ami alul van, a deréktól lefelé a lábon keresztül a sarokig, jelenti azt, ami természeti. Ezért az is nyilvánvaló, hogy az ember természeti dolgait az Úrtól való szellemi fény világítja meg, mely úgy látszik, mintha ív lenne a felhőben. Ugyanez látható Jánosnál (Jelenések könyve 4:2, 3; 10:1)

AC 1043. Az, hogy a „felhő” jelenti a homályos fényt, amiben a szellemi ember él a mennyeihez képest, nyilvánvaló abból, amit fent már elmondtunk a „szivárványról”; mert a szivárvány, vagy a szivárvány színei csak a felhőben léteznek. Ahogy előzőleg mondtuk, a felhő sötétsége az, melyen keresztül a nap sugarai sütnek, ami színekbe fordul; így a szín olyan, mint a sötétség, melyet megérintett a sugarak világossága. Ugyanez a helyzet a szellemi emberrel. Nála a sötétség, melyet itt „felhőnek” hívnak, a hamisság, mely ugyanaz, mint a megértés sajátja. Amikor az ártatlanságot, emberszeretetet, és könyörületességet ebbe a sajátba ülteti az Úr, akkor ez a felhő többé nem tűnik hamisságnak, hanem az igazság megjelenése, együtt az Úrtól való igazsággal. Ezért van a színes szivárvány hasonlósága is. Van egy bizonyos szellemi módosulás, mely nem írható le, és hacsak az ember nem észleli azt a színek és azok eredetének eszközeivel, nem tudom, hogyan lehetne kifejteni, hogy érthető legyen.

\[2\] Ennek a „felhőnek” természete az újjászületett embernél látható az újjászületés előtti állapotából. Az ember azokon keresztül születik újjá, melyekről azt feltételezi, hogy a hit igazságai. Mindenki azt feltételezi, hogy a saját tanai az igaziak, ebből szerez egyfajta tudatot. Ezért a tudat megszerzése után, ha annak ellenére cselekszik, az olyan benyomással van rá, mintha a hit igazságaival szemben cselekedne, és ezért a tudata ellenére van. Ilyen minden újjászületett ember. Sokan újjászületnek az Úr által minden tanban, és amikor újjászülettek, nem kapnak semmilyen azonnali kinyilatkoztatást, csak amit az Igén és az Igehirdetésen keresztül beléjük ültettek. Mivel emberszeretetet kapnak, az Úr munkálkodik a felhőjük feletti emberszereteten keresztül, melyből szárba szökken a világosság, mint mikor a nap áttöri a felhőt, és még világosabbá, színekkel tarkábbá válnak. A felhőben is létrejön valami szivárványhoz hasonló. Minél vékonyabb a felhő, azaz a hit igazságai, amikből áll, minél inkább összevegyülnek, annál szebb a szivárvány. Ám minél sűrűbb a felhő, vagyis a hit minél kevesebb igazsága található meg benne, annál kevésbé szép. Az ártatlanság, mint ami élő fényességet társít a színekhez, sokat ad hozzá ehhez a szépséghez.

\[3\] Az igazság minden megjelenése felhő, mely körülveszi az embert, amikor az Ige betű szerinti értelmében hisz, mert az Ige nyelve a külsőségekre alapoz. Azonban ha tiszta lélekkel hisz az Igében, és emberszeretettel bír, még akkor is, ha a külsőségek megmaradnak, ez a felhő viszonylag vékony. Ez a felhő a tudat, melyet az Úr alakított ki az egyházon belül lévő emberben. Az igazság nem ismerése szintén felhő, melyben az ember akkor van, mikor nem tudja mi a hit igazsága; általában akkor, ha nem ismeri az Igét, és még inkább akkor, ha nem hallott az Úrról. Az Úr ebben a felhőben alakítja ki a tudatot az egyházon kívül lévő ember számára, mert ebben a teljes tudatlanságban lehet ártatlanság, így emberszeretet is. A hamisságok szintén felhők; de ezek a felhők sötétek, és azokat is körülveszik, akiknek (a máshol már jellemzett) téves tudatuk van, vagy azoknál, akiknek egyáltalán nincs tudatuk. Ezek, általánosságban, a felhők minőségei. A vastagságukat illetően az emberekben vannak felhők, melyek olyan nagyok, és olyan sűrűk, hogy ha tudnának róla, csodálkoznának, hogy az Úrtól való fénysugarak egyáltalán áttörnek rajta, és az ember újjászülethet. A körül, aki feltételezi magáról, hogy alig veszi körül felhő, néha nagyon nagy van; az pedig, aki azt feltételezi, hogy nagyon nagy felhője van, kisebbel rendelkezik.

\[4\] Ilyen felhők vannak a szellemi embernél, ám ezeknél kisebbek a mennyeinél, mert nekik az Úr iránti szeretetük az akarati részükbe van beültetve, ezért azt az Úrtól kapják, nem a tudatból, mint a szellemi ember, hanem a jóság, és ezáltal az igazság észleléséből. Amikor az ember akarati része olyan, hogy befogadhatja a mennyei azonos sugarait, akkor az értelmi részét ez megvilágítja, és a szeretet által felfogja, és észleli a hit összes igazságát. Ekkor az akarati része olyan, mint egy kis nap, melynek sugarai az értelmi részébe sütnek. Ilyen volt a Legősibb Egyház embere. Amikor azonban az ember akarati része teljesen züllött, és pokoli, és ezért egy új akaratot, vagyis magát a tudatot, alakítanak ki az értelmi részében (ahogy a Legősibb Egyház emberével történt, valamint a szellemi egyház minden újjászületett emberével), akkor a felhője sűrű, mert meg kell tanulnia mi a jó, és az igaz, és nem észleli, hogy vajon úgy van-e. Ekkor a hamisság (mely a felhő sötétsége) is folyamatosan áramlik be fekete akarati részéből, azaz azon keresztül a pokolból. Ez az oka annak, hogy a szellemi ember értelmi része sohasem világosítható meg úgy, mint a mennyeié. Ezért a „felhő” itt a homályos fényt jelenti, melyben a szellemi ember van a mennyeihez viszonyítva.

AC 1044. Ez lesz jele a szövetségnek közöttem és a föld között. Az, hogy ez jelenti, mint előzőleg, az utalást az Úr jelentére az emberszeretetben, és hogy a „föld” itt azt, ami az ember sajátja, nyilvánvaló abból, amit már elmondottunk. Az, hogy a „föld” az ember Sajátja, nyilvánvaló a belső értelemből, és a kapcsolatból, amelyben itt előfordul. Előzőleg azt mondták: „Ez a jele a szövetségnek, melyet én örök időkre szerzek közöttem és ti köztetek, és minden élő állat között, mely ti veletek van”, mely mindent jelentett, ami újjászületett. Itt azonban másként mondják „Ez lesz jele a szövetségnek közöttem és a föld között”. Ebből, és a „szövetség jele” szavak ismétléséből nyilvánvaló, hogy itt valami mást jelent, valójában azt, hogy a „föld”jelenti azt, ami nem született és nem születhet újjá, mely az ember akarati részének Sajátja.

\[2\] Amikor az ember újjászületik, az értelmi része az Úré, de az akarati része a sajátja; ez a két rész a szellemi emberben ellentétben áll egymással. Noha ellentétesek egymással, az akarati rész mégsem tehet mást, minthogy jelen van az értelmi rész homályában, vagyis befolyásolja a felhő sűrűségét. Folyamatosan áramlik be, és annak arányában, ahogy ezt teszi, egyben vastagszik is az értelmi részében; annak arányában azonban, ahogy eltávolítják, a felhő vékonyodik. Ezért van az, hogy a „föld” itt az ember sajátját jelenti. (Azt, hogy a „föld” az ember testi részét jelenti, valamint sok más egyéb dolgot, már az előzőekben megmutattuk.)

\[3\] A dolgok ilyetén való állapot az akarat és a megértés között olyan, mintha két korábbi barát lenne (mint az akarat és a megértés az Legősibb Egyház emberében), de a barátság megszakadt, és gyűlölködés lett, - ahogy az történt, mikor az ember akarati része teljesen erkölcstelen lett. Aztán amikor újra szövetségre lépnek, az ellenséges rész úgy viselkedik, mintha benne lenne a szövetségben, holott nincs benne, mert azzal teljességgel szemben áll, és ellentétes vele; és azzal van, ami belőle áramlik ki – ahogy már mondtuk –, vagyis a megértés sajátjával. Ez a szövetség „szimbóluma”, vagy „jele”, hogy amilyen arányban jelen van az Úr a megértés sajátjában, olyan arányban lesz eltávolítva az akarat sajátja. Ugyanaz a helyzet, mint a mennyel és a pokollal. Az újjászületett ember értelmi része az emberszeretet által, amelyben az Úr jelen van, mennyei; az akarati része pedig pokoli. Amennyire az Úr jelen van ebben a mennyben, annyira van a pokol eltávolítva. Mert az ember magától a pokolban van, az Úr által pedig a mennyben. Az embert folyamatosan emelik fel a pokolból a mennybe: amennyire emelik, annyira távolodik a pokol. Annak „jele”, vagy az arra való utalás, hogy az Úr jelen van, az, hogy az ember akarati részét eltávolították. Az eltávolítás lehetőségét a kísértések eszközei is befolyásolják, és az újjászületés sok más eszköze is.

AC 1045. Mindezek a dolgok vonatkoznak az újjászületett szellemi emberre, vagy a szellemi egyházra. Ami most következik, az minden emberre vonatkozik, általánosságban; ami utána, az különösen arra az emberre, aki újjászülethet.

AC 1046. 14. és 15. vers. _És lészen, hogy mikor felhővel borítom be a földet, meglátszik az ív a felhőben. És megemlékezem az én szövetségemről, mely van én közöttem és ti közöttetek, és minden testből való élő állat között; és nem lesz többé a víz özönné minden testnek elvesztésére_. „És lészen, hogy mikor felhővel borítom be a földet” jelenti azt, amikor az ember akarati részének sajátja miatt az emberszeretet hite nem jelenik meg; „meglátszik az ív a felhőben” jelenti azt, amikor az ember még olyan, hogy újjászülethet; „megemlékezem az én szövetségemről, mely van én közöttem és ti közöttetek” jelenti az Úr könyörületességét az újjászületett, és az újjászülethető ember iránt; „minden testből való élő állat között” jelenti a teljes emberi fajt; „nem lesz többé a víz özönné minden testnek elvesztésére” jelenti azt, hogy az ember értelmi részét többé nem lehet úgy meggyőzni a saját elpusztítására, ahogy a Legősibb Egyház utódaival történt. Ezek a dolgok minden emberre vonatkoznak általában.

AC 1047. És lészen, hogy mikor felhővel borítom be a földet. Ez jelenti azt, amikor az ember akarati részének sajátja miatt az emberszeretet hite nem jelenik meg, ami nyilvánvaló abból, amit éppen fent mondtunk el a földről, vagy az ember akarati részének sajátjáról – nevezetesen, hogy olyan a természete, hogy belőle folyamatosan áramlik az ember értelmi részébe a homályosság vagy hamisság, ez a „felhővel beborítás”, és ez minden hamisság forrása. Ez határozottan nyilvánvaló abból a tényből, hogy önmagának és a világnak szeretete – mely az ember akaratából ered – nem más, mint a gyűlölet. Amennyire szereti valaki önmagát, annyira gyűlöli felebarátját. Ezek a szeretetek annyira ellentétesek a mennyei szeretettel, hogy folyamatosan áramlanak be, mint a közös szeretet ellentétei, és az értelmi részben mindezek hamisságok. Mindez sötétséget és homályosságot hoz. A hamisság eltakarja az igazságot, mint a sötét felhő a nap világosságát. Mivel a hamisság és igazság nem lehet együtt, ahogy a sötétség és világosság sem, ebből egyszerűen az következik, hogy az egyik eltávolodik, ha a másik jön. Mivel ez történik a váltakozással, ezért mondják azt itt, hogy „mikor felhővel borítom be a földet”, vagyis, hogy az akarati rész sajátján keresztül az emberszeretet hite, vagy az igazság a belőle eredő jóval nem jelenik meg, és még kevesebb jóság és abból eredő igazság lesz.

AC 1048. Meglátszik az ív a felhőben. Ez jelenti azt, amikor az ember még olyan, hogy újjászülethet, ami nyilvánvaló az „ív a felhőben” jelentéséből, ami az újjászületés szimbóluma, vagy jele, ahogy fent elmondtuk. Az „ív a felhőben” vonatkozásában a helyzet a következő: az ember, vagy lélek természete a test halála után azonnal megismerhető; az Úr ezt az örökkévalóságtól kezdve tudja; valamint azt is, milyen lesz az örökkévalóságig. Az angyalok a természetet abban a pillanatban észlelik, ahogy közelebb jön. Van egy bizonyos kisugárzás, melyet úgymond kibocsát a természetéből, vagy mindenből, ami benne van; és ebből a kisugárzásból – mily csodálatos – észlelhető, hogy az ember milyen hittel és emberszeretettel rendelkezik. Ez a kisugárzás láthatóvá válik, mint a szivárvány, amikor az Urat megörvendezteti. (A kisugárzásra vonatkozóan, az Úr könyörületességéből a következőkben lesz szó.) Ebből nyilvánvaló, hogy itt mit jelent a felhőben látható szivárvány: amikor az ember olyan, hogy újjászülethet.

AC 1049. Megemlékezem az én szövetségemről, mely van én közöttem és ti közöttetek. Az, hogy ez jelenti az Úr könyörületességét az újjászületett, és az újjászülethető ember iránt, szintén magától értetődő, mert az Úrnál, a „megemlékezni” annyi, mint könyörületességgel bírni. Az Úr esetében nem lehet megemlékezésről beszélni, mert Ő az örökkévalóságtól kezdve ismer minden dolgot mind általában, mind részleteiben; Róla azt kell mondani, hogy könyörületességgel bír, mert Ő tudja, hogy milyen az ember jelleme: – mondhatni, ahogy előzőleg mondtuk – hogy az ember sajátja pokoli, és ez az ő igazi pokla. Mert az ember az akaratának sajátja révén értekezik a pokollal; és a pokol miatt, és maga a sajátja miatt nem kíván semmi mást annyira és oly erősen, mint hogy a pokolba vesse magát; és ezzel nem elégedne meg, hanem a világon mindent a pokolra küldene. Mivel maga az ember ilyen ördögi, és az Úr tudja ezt, ezért ebből következik, hogy az Ő „megemlékezése a szövetségről” semmi mást nem jelent, mint könyörületességet az ember iránt, méghozzá hogy Isteni hatalommal újjáteremtse, és a mennybe húzza hatalmas erővel, egészen addig, ameddig az ember ezt lehetővé teszi.

AC 1050. Minden testből való élő állat között. Az, hogy ez jelenti a teljes emberi fajt, nyilvánvaló a „testből való élő állat” jelentéséből. Minden embert élő léleknek hívnak amiatt, ami élő benne. Egyetlen ember sem élhet, még kevésbé emberként, ha nincs benne valami élő, vagyis ha nincs benne valami ártatlanság, emberszeretet, és könyörületesség, vagy valami hasonló, vagy ami ezt utánozza. Ezt a bizonyos ártatlanságot, emberszeretetet, és könyörületességet az ember az Úrtól kapja csecsemő- és gyerekkorában, ahogy ez nyilvánvaló a csecsemő- és gyerekkor állapotából. Amit az ember megkap, elraktározza magában, és azokat a dolgokat, amelyeket elraktározott, az Igében „maradványoknak” nevezik, és ezek egyedül az Úrtól vannak az emberben. Amit így elraktározott, teszi lehetővé, hogy az ember, amikor a felnőtt korba jut, képes legyen ember lenni. (A maradványokra vonatkozóan lásd amit fent mondtunk 468., 530., 560-563., 576 sz.)

\[2\] Az, hogy az ártatlanság, emberszeretet, és könyörületesség állapota, mellyel az ember csecsemőkorban és a gyermekkor évei alatt bír, teszi képessé arra, hogy ember legyen, teljesen nyilvánvaló abból, hogy az ember nem az élet gyakorlatába születik bele, mint a vadállatok, hanem mindent meg kell tanulnia. Amit megtanul, gyakorlattá válik, és olyan, mintha természetes lenne. Még menni, vagy beszélni sem tud, csak akkor, ha megtanul, és így van ez minden mással. Ezen dolgok használata természetessé válik számára. Ugyanez a helyzet az ártatlanság, emberszeretet, és könyörületesség állapotával is, amely az embert hasonló módon átitatja csecsemőkortól kezdve, és mely nélkül az állapota sokkal alávalóbb lenne, mint egy vadállaté. Mégis ezek azok az állapotok, melyeket az ember nem tanul meg, hanem ajándékként kap az Úrtól, és amelyeket az Úr elraktároz benne. A hit igazságaival együtt ezeket is „maradványoknak” nevezik, és ezek is egyedül az Úrtól származnak. Olyannyira, hogyha ezeket az állapotokat az ember felnőtt korára kioltja magából meghal. Amikor az ember újjászületik, rájuk talál ezekre az állapotokra, és ezek az újjászületés kezdetei, ugyanis az Úr a maradványokon keresztül dolgozik, ahogy már előzőleg kijelentettük.

\[3\] Ezek a maradványok minden embernél azok, amiket itt „testből való élő állatnak” neveznek. Az, hogy a „testből való” jelent minden embert, így a teljes emberi fajt, nyilvánvaló a „hús” jelentéséből mindenütt az Igében. Lásd, amit már megmutattunk (574 sz.). Mint Máténál:

_„És ha azok a napok meg nem rövidíttetnének, egyetlen ember sem menekülhetne meg”_ (Máté 24:22, Márk 13:20)

Jánosnál:

_Ezeket beszélte Jézus: Atyám,_ _dicsőítsd meg a te Fiadat; miként te hatalmat adtál néki minden testen_ (János 17:1, 2)

Ésaiásnál:

_„És megjelenik az Úr dicsősége, és minden test látni fogja azt”_ (Ésaiás 40:5)

Újra:

_„Megtudja minden test, hogy én vagyok az Úr; megtartód és megváltód”_ (Ésaiás 49:26)

AC 1051. Nem lesz többé a víz özönné minden testnek elvesztésére. Ez jelenti azt, hogy az ember értelmi részét többé nem lehet úgy meggyőzni a saját elpusztítására, ahogy a Legősibb Egyház utódaival történt. Ez nyilvánvaló abból, amit már gyakran elmondtunk és megmutattunk előzőleg az özönvíz vonatkozásában, és azokkal kapcsolatban, akik az özönvíz előtt megsemmisültek; vagyis hogy náluk nem csak az akarati rész rombolódott le, és vált pokolivá, hanem az értelmi rész is. Így ők nem tudtak újjászületni, vagyis új akaratot alakítani az értelmi részükbe.

AC 1052. 16. vers. _Azért legyen tehát az ív a felhőben, hogy lássam azt és megemlékezzem az örökkévaló szövetségről Isten között és minden testből való élő állat között, mely a földön van._ „Azért legyen tehát az ív a felhőben” jelenti az ember állapotát; „hogy lássam azt” jelenti azt, hogy újjászülethet; „megemlékezzem az örökkévaló szövetségről” jelenti, hogy az Úr jelen lehet nála, az emberszeretetben; „Isten között és minden testből való élő állat között, mely a földön van” jelent minden embert, akinél ez lehetséges. Ezek a dolgok különösen arra az emberre vonatkoznak, aki újjászülethet.

AC 1053. Azért legyen tehát az ív a felhőben. Az, hogy ez jelenti az ember állapotát, nyilvánvaló abból, amit fent elmondtunk, és megmutattunk a felhőben lévő ív vonatkozásában, nevezetesen, hogy az embert, vagy lelket a másvilágon az angyalok között a kisugárzásáról ismerik meg. Ezt a kisugárzást, amikor örömmel tölti el az Urat, a szivárványéhoz hasonló színek képviselik, minden egyes személy állapota szerinti változatban, az Úrban való hitéhez, a hit jóságaihoz, és igazságaihoz viszonyítva. A másvilágon olyan színek láthatók, melyek fényességükben és ragyogásukban mérhetetlenül meghaladják a földön látható színek szépségét; és minden egyes szín valami mennyeit, és szellemit képvisel. Ezek a színek a menny világosságából és a szellemi fény sokszínűségéből jönnek, ahogy fent mondtuk. Az angyalok olyan nagy világosságban élnek, hogy a föld világossága semmi ahhoz képest. A mennyei világosság, melyben az angyalok élnek, a földi világossághoz képest olyan, mint a déli nap fénye a gyertyafényhez képest, mely a felkelő nap hatására eltűnik és semmivé válik. A mennyekben van mind mennyei, mind szellemi fény. A mennyei fény – aránylag – olyan, mint a nap világossága, a szellemi fény pedig, mint a hold világossága, de mindig különbözik az angyalok állapota szerint, akik kapják a fényt. Ugyanez van a színekkel is, mivel azok a fényből jönnek. Az Úr maga a Nap a mennyei angyalok mennyében, és a Hold a szellemi angyalok mennyében. E dolgoknak nem adnak hitelt azok, akiknek nincs elképzelésük a lelkek halál utáni életéről, mégis ezek a dolgok igazak.

AC 1054. Hogy lássam azt. Az, hogy ez jelenti azt, hogy újjászülethet nyilvánvaló abból a tényből, hogy „látni” valakit, amikor az Úrról beszélnek, azt jelenti, hogy ismeri a természetét. Mert az Úr mindent tud az örökkévalóság óta, és nincs szüksége arra, hogy lássa, milyen is valaki. Amikor bárki olyan állapotban van, hogy újjászülethet, akkor mondják az Úrról, hogy „látja” őt, és „felemeli az arcát” hozzá. Amikor azonban az ember nem tud újjászületni, az Úr nem látja, és „nem emeli fel arcát” hozzá, „elfordítja szemeit”, vagy „arcát” tőle, noha nem az Úr az, aki elfordul, hanem az ember, aki nem születhet újjá. A 14. versben, ahol a teljes emberi fajról volt szó, amelyből sokan nem születhetnek újjá, nem azt mondták, hogy „én” látom az ívet a felhőben, hanem az ív ”látható” a felhőben. Az Úrra vonatkozóan ugyanaz a helyzet a „látás”, mint az „emlékezés” tekintetében, amely belső értelemben a könyörületesség bírását jelenti (Erre vonatkozóan lásd 840., 1049., 626 sz.)

AC 1055. Megemlékezzem az örökkévaló szövetségről. Ez jelenti, hogy az Úr jelen lehet nála, az emberszeretetben, ami nyilvánvaló abból, amit már előzőleg elmondtunk és megmutattunk a „szövetség” jelentésével kapcsolatban, nevezetesen, hogy nincs más „örökkévaló szövetség”, csak az Úr és a felebarát iránti szeretet. Ez örökkévaló, mert az örökkévalóságtól az örökkévalóságig tart. Az egyetemes mennyet szeretetben alapították, ugyanúgy az egyetemes természetet is. A természetben minden, ami lehetséges – melyben van valami egyesülés és kapcsolódás, legyen az élő, vagy élettelen –, a szeretetből ered. Minden természeti dolog valami szellemiből, a szellemi pedig mennyiből jön létre, ahogy már mondtuk. A szeretetet, vagy a szeretet képmását minden dologba beleültették mind általánosságban, mind részleteiben; egyedül az emberben nincs szeretet, csak az ellenkezője; mivel az ember lerombolta magában a természet rendjét. Azonban amikor újjászülethet, vagy helyreállíthatja a rendet, és közös szeretetet kaphat, akkor létezik ez a „szövetség”, vagyis az emberszeretet általi kapcsolódás – ezzel foglalkoznak itt.

AC 1056. Isten között és minden testből való élő állat között, mely a földön van. Ez minden embert, akinél ez lehetséges, ami nyilvánvaló abból, amit elmondtunk, vagyis az itt tárgyalt témából, amely azokkal foglalkozik, akik újjászülethetnek. Ezért nem jelent mást a „minden testből való élő állat”.

AC 1057. 17. vers. _És monda Isten Noénak: Ez ama szövetségnek jele, melyet szerzettem én közöttem és minden test között, mely a földön van_. „És monda Isten Noénak” jelenti azt, hogy az egyháznak ezt tudnia kéne; „ez ama szövetségnek jele, melyet szerzettem én közöttem és minden test között, mely a földön van” jelenti, hogy az Úrnak az emberszeretetben való jelenlétére utalás nem csak az egyház emberénél volt jelen, hanem az egyházon kívüli embernél is.

AC 1058. És monda Isten Noénak. Az, hogy ez jelenti azt, hogy az egyháznak ezt tudnia kéne, nyilvánvaló az eddig tárgyalt dolgok sorozatából, mely csak a belső értelemből tűnik ki, melyben ezek a dolgok összefüggenek: először az egyházon belüli újjászületett szellemi emberrel foglalkoznak, másodszor minden emberrel, egyetemesen; harmadszor pedig minden emberrel, aki újjászülethet; és ez a következtetés, nevezetesen hogy az egyháznak tudnia kéne ezt. Azt, hogy „Noé” az egyház, már megmutattuk előzőleg, és itt valóban ő általánosságban a szellemi egyház, mert egyedül „Noét” nevezték meg. Hogy mit kéne tudnia az egyháznak, a következőkből láthatjuk.

AC 1059. Ez ama szövetségnek jele, melyet szerzettem én közöttem és minden test között, mely a földön van. Az, hogy ez jelenti azt, hogy az Úrnak az emberszeretetben való jelenlétére utalás nem csak az egyház emberénél volt jelen, hanem az egyházon kívüli embernél is, nyilvánvaló a „minden test” jelentéséből, lévén az minden ember, következésképpen a teljes emberi faj. Az, hogy a teljes emberi fajt jelenti, mind az egyházon belülit, mind az egyházon kívülit, nem csak abból nyilvánvaló, hogy azt mondják „minden test”, hanem abból is, hogy a korábbiakhoz hasonlóan most nem azt mondták: „minden test élő lelke”; ezt még egyértelműbbé teszi, hogy hozzáteszik „mely a földön van”. Azoknál, akik az egyházon kívül vannak, és akiket pogányoknak neveznek, az Úr ugyanúgy jelen van az emberszeretetben, mint azoknál, akik egyházon belül vannak, ahogy ez a fentiekből látható (932., 1032. sz.) Sőt még inkább jelen van, mert nekik nem burkolja be olyan nagy felhő az értelmi részüket, mint általában azokét, akiket keresztényeknek hívnak. A pogányok nem ismerik az Igét, azt sem tudják, hogy ki az Úr, következésképpen a hit igazságait sem ismerik; ezért nem lehetnek az Úr, és a hit igazságai ellen. Az ő „felhőjük” nem az Úr, és a hit igazságai ellen van; és az ilyen felhő könnyen feloszlatható, amikor megvilágosítják őket. Azonban a keresztények felhője az Úr, és a hit igazságai ellen van, és ez a felhő olyan sűrű, mint a sötétség. Amikor gyűlölet van az emberszeretet helyén, még vastagabb a sötétség. Ennél is sötétebb azoknál, akik megszentségtelenítik a hit igazságait, amit a pogányok nem tudnak megtenni, mivel nem ismerik azokat. Senki sem tudja megszentségteleníteni azt, aminek nem ismeri a természetét, vagy létezést. Ezért menekül meg több pogány, mint a keresztény, mellyel kapcsolatban az Úr mondta (Lukács 13:23, 28-30), többek között, hogy gyermekeik az Úr királyságához tartoznak (Máté 18:10, 14; 19:14; Lukács 18:16).

AC 1060. 18. vers. _Valának pedig Noé fiai, kik a bárkából kijöttek vala: Sém és Khám és Jáfet. Khám pedig Kanaánnak atyja._ „Valának pedig Noé fiai, kik a bárkából kijöttek vala” jelenti azokat, akik az Ősi Egyházat alkották; „kik a bárkából kijöttek vala” jelenti azokat, akik újjászületnek; „Sém” jelenti a belső egyházat; „Khám” jelenti az erkölcstelen egyházat; „Jáfet” jelenti a külső egyházat; „Khám pedig Kanaánnak atyja” jelenti azt, hogy az erkölcstelen egyházból fakadt a belső nélküli külső imádata, mely imádatot a „Kanaán” jelenti.

AC 1061. Valának pedig Noé fiai, kik a bárkából kijöttek vala. Ez jelenti azokat, akik az Ősi Egyházat alkották, míg a „kik a bárkából kijöttek vala” jelenti azokat, akik újjászületnek, ami nyilvánvaló mindabból, ami következik; melyből világossá válik, hogy mi a helyzet.

AC 1062. Az, hogy „Sém” jelenti a belső egyházat; „Khám” jelenti az erkölcstelen egyházat; „Jáfet” jelenti a külső egyházat, szintén nyilvánvaló a következőkből, ahol a természetüket írják le. Minden egyházban, így az Ősi Egyházban is voltak emberek, akik belsők; emberek, akik belsők és erkölcstelenek voltak; valamint emberek, akik külsők. A belső emberek azok, akik az emberszeretetet hitük alapelvévé tették. Akik belső és erkölcstelen emberek voltak, az emberszeretet nélküli hitet tették hitük alapelvévé. Akik pedig külsők voltak, keveset gondoltak a belső emberre, de még gyakorolták az emberszeretetet, és szentként tekintettek az egyház szertartásaira. Ezen a három fajta emberen kívül nem voltak mások, akiket a szellemi egyház embereinek hívtak volna. Mivel ők mind az egyház emberei voltak, azt mondták rájuk: „kik a bárkából kijöttek vala”. Azokat, akik az Ősi Egyházban a belső emberek voltak, vagyis az emberszeretetet tették hitük alapelvévé, „Sémnek” nevezték; azokat, akik belsők, és erkölcstelenek voltak, és az emberszeretet nélküli hitet tették hitük alapelvévé, „Khámnak”; míg a külső embereket, akik alig gondoltak a belsőre, de még gyakorolták az emberszeretetet, és az egyház szertartásait szentnek tekintették, „Jáfetnek” nevezték. Mindegyik természete látható lesz a következő részletekből.

AC 1063. Khám pedig Kanaánnak atyja. Az, hogy ez jelenti azt, hogy az erkölcstelen egyházból fakadt a belső nélküli külső imádata, mely imádatot a „Kanaán” jelenti, hasonlóan nyilvánvaló a következőkből, mert ennek a versnek a tartalma előrevetíti a következő versek tartalmát. Az, hogy „Khám” jelenti az erkölcstelen egyházat, vagyis azokat, akik az emberszeretet nélküli hitet tették hitük alapelvévé, nyilvánvaló Dávidnál:

_„És megöle minden elsőszülöttet Égyiptomban, az erő zsengéjét Khám sátoraiban”_ (Zsoltárok könyve 78:51)

Az „elsőszülött Egyiptomban” képviselte az emberszeretet nélküli hitet. Azt, hogy a hitet az egyház elsőszülöttjének nevezik, fent már láthattuk (352, 367 sz.). A hitet az „erő zsengéjének” nevezik itt Dávidnál, ami Mózes I. könyvének 49:3 fejezetéből is látható, ahol Reubenről beszélnek, aki a hitet képviselte, mivel Jákob elsőszülött fia volt, és az „erő zsengéjének” hívják. „Hám sátrai” az ebből eredő imádat. Azt, hogy a „sátor” jelenti az imádatot, előzőleg már láthattuk (414 sz.). Egyiptomot „Khám földjének” nevezik (Zsoltárok könyve 105:23, 27; 106:22). Az ilyen emberek, akiket az Ősi Egyházban „Khámnak” neveztek, mert az érzéki vágyak életét élték, és dicsekdtek, hogy a hit megmenti őket bárhogyan is élnek, feketének tűntek az ősi emberek számára az érzéki vágyak tüze miatt, és ezért nevezték őket „Khámnak”. Azt mondják, Khám „Kanaán atyja”, mert az ilyen emberek nem törődtek azzal, hogyan él egy ember, gyakran jártak el a szent szertartásokra – mert még mindig valami imádatra vágynak. Ám a külső imádat az egyetlen imádat számukra. A belső imádatot, mely egyedül az emberszeretethez tartozik, visszautasítják. Ezért mondják Khámra, hogy „Kanaán atyja”.

AC 1064. 19. vers. _Ezek hárman a Noé fiai s ezektől népesedék meg az egész föld_. „Ezek hárman a Noé fiai” jelenti azt a három fajta hittételt, melyek általában az egyházakéi; „s ezektől népesedék meg az egész föld” jelenti, hogy belőlük eredt minden tétel, mind az igaz, mind a hamis.

AC 1065. Ezek hárman a Noé fiai. Hogy ez jelenti azt a három fajta hittételt, melyek általában az egyházakéi, éppen az előbb mutattuk meg. Valójában megszámlálhatatlan fajtája van a tételeknek, de nincs több fajtája, ennél a kevésnél, ami egyetemes. Azok, akik nem fogadják el az emberszeretetet és a hitet, sem a külső imádatot, semmilyen egyházhoz nem tartoznak. Itt róluk nincs szó, csak az egyházról.

AC 1066. S ezektől népesedék meg az egész föld. Ez jelenti, hogy belőlük eredt minden tétel, mind az igaz, mind a hamis, ami nyilvánvaló a „föld” jelentéséből az Igében, melyet különböző értelemben használnak Egyetemes értelemben olyan helyet, vagy területet jelent, ahol egyház van, vagy volt, mint Kánaán földje, Júdea földje, Izrael földje. Ezért egyetemlegesen mindenkit jelent, aki az egyházhoz tartozik, mivel a földet arra az emberre használják, aki beletartozik, ahogy a hétköznapi beszédben is. Az ősi időkben, amikor az emberek a „teljes földről” beszéltek, nem a teljes földgolyót értették rajta, hanem csak azt a földet, ahol volt egyház, így magát az egyházat, ahogy ez nyilvánvaló az Ige következő fejezeteiből. Ésaiásnál:

_Ímé az Úr megüresíti a földet; megüresíttetik a föld; gyászol és megromol a föld; a föld megfertőztetett lakosai alatt; ezért átok emészti meg a földet; ezért megégnek a földnek lakói, és kevés ember marad meg. Az egek csatornái megnyílnak, és megrendülnek a föld oszlopai. Töréssel összetörik a föld, rengéssel megrendül a föld; Inogva meging a föld, miként a részeg, és meglódul, mint a kaliba, és reá nehezedik bűne és elesik; és nem kél fel többé_! (Ésaiás 24:1, 3-6, 18-20)

A „föld” itt azokat az embereket jelenti, akik benne vannak, valójában az egyház embereit, így magát az egyházat is, az egyház elpusztult dolgait, melyekről mikor elpusztultak, azt mondják: „megüresednek”, „inogva meging” „miként a részeg”, „meglódul” és „nem kél fel többé”.

\[2\] Azt, hogy a „föld” az embert jelenti, következésképpen az emberek alkotta egyházat, láthatjuk Malakiásnál:

_„És_ _boldognak mondanak titeket mind a nemzetek; mert kívánatos földdé lesztek ti”_ (Malakiás 3:12)

Az, hogy a „föld” jelenti az egyházat, látható Ésaiásnál:

_„Hát nem értettétek-é meg a föld fundamentomait?”_ (Ésaiás 40:21)

Ahol a „föld fundamentomai” jelentik az egyház alapjait. Újra:

_„Mert ímé, új egeket és új földet teremtek”_ (Ésaiás 65:17,; 66:22; Jelenések könyve 21:1)

„Új egek, új föld” jelenti az Úr királyságát és az egyházat. Zakariásnál:

_„Így szól az Úr, a ki az egeket kiterjesztette, a földet fundálta, és az ember keblébe lelket alkotott”_ (Zakariás 12:1)

Az egyházat jelenti. Ahogy korábban, Mózes I. könyvében:

_„Kezdetben teremté Isten az eget és a földet.”_ (Mózes I. könyve 1:1)

_„És elvégezteték az ég és a föld”_ (Mózes I. könyve 2:1)

_„Ez az égnek és a földnek eredete”_ (Mózes I. könyve 2:4)

Mindenütt a létrehozott, kialakított, és megalkotott egyházat jelenti. Jóelnél:

_„Reszket előttök a föld, és megrendülnek az egek; a nap és hold elsötétednek”_ (Jóel 2:10)

Jelentve az egyházat, és az egyház dolgait: amikor ezek elpusztulnak, „egek és föld” megrendül, a „nap és hold”, vagyis a szeretet és hit elsötétül.

\[3\] Jeremiásnál:

_„Nézek a földre, de ímé kietlen és puszta; és az égre, de nincsen világossága!”_ (Jeremiás 4:23)

itt a "föld" egyszerűen azt az embert jelenti, akiben semmi sincs az egyházból. Újra:

_„Pusztasággá lesz az egész ország, de nem vetem végét! Azért gyászol a föld, és homályosodik el oda fenn az ég”_ (Jeremiás 4:27, 28)

itt szintén az egyházat jelenti, aminek a külső megjelenése a "föld", a belső pedig az "ég", melyről azt mondják, hogy elhomályosodik, nem lesz fény benne, amikor többé már nem létezik a jóság bölcsessége, és az igazság értelme. Akkor a föld kietlen, és puszta; hasonló módon az egyház embere is, aki egy egyház lenne. Az "egész ország" – ahogy más helyeken is – csak az egyházat jelenti, ami látható Dánielnél:

_„A negyedik állat negyedik ország lesz e földön, a mely különb lesz minden országnál, és megeszi az egész földet, és eltapodja és szétzúzza azt.”_ (Dániel 7:23)

az "egész föld" jelenti az egyházat, és ami az egyházé; az Ige, a világi írásokkal ellentétben, nem foglalkozik az uralkodói államokkal, csak a szent dolgokkal és az egyház állapotával, melyeket itt a "föld országa" jelent.

\[4\] Jeremiásnál:

_„Nagy szélvész támad a föld széleitől; és azon a napon az Úrtól levágatnak a föld egyik végétől fogva a föld másik végéig”_ (Jeremiás 25:32, 33)

itt a "föld egyik végétől fogva a föld másik végéig " jelenti az egyházat, és mindent, ami az egyházé. Ésaiásnál:

_„Nyugszik, csöndes az egész föld. Ujjongva énekelnek.”_ (Ésaiás 14:7)

ahol az "egész föld" az egyházat jelenti. Ezékielnél:

_„Az egész föld örömére”_ (Ezékiel 35:14)

ahol az "egész föld" jelenti az egyházat. Ésaiásnál:

_„Miként megesküvém, hogy nem megy át többé Noé özönvize e földön”_ (Ésaiás 54:9)

ahol a föld jelenti az egyházat, mert itt az egyházról van szó.

\[5\] Mivel az "ország", vagy "föld" az Igében az egyházat jelenti, ezért azt is, ami nem az egyház, mert minden ilyen szónak van ellenkező vagy ellentétes értelme: mint például a pogányok számos földje; általánosságban minden föld, ami Kánaánon kívül van. Ezért tartják a "földet" az embereknek, az egyházon kívüli embernek, így a külső embernek, az akaratának, a sajátjának, és így tovább. A kifejezést ritkán használják az Igében az egész világra, kivéve, amikor az egész emberi fajt jelenti állapota vonatkozásában, hogy egyházi-e, vagy sem. Mivel a föld a föld tartalma, mely szintén az egyházat jelenti, és a föld a mező tartalma, a "föld" szó sok mindent jelent, mert magában foglalja azokat. Hogy mit jelent, az nyilvánvaló a szóban forgó témából, amelyre használják a kifejezést. Mindebből nyilvánvaló, hogy az "egész föld", melyet Noé fiai benépesítettek, most nem az egész világot vagy a teljes emberi fajt jelenti, hanem az egyházak összes hittételét, mind az igazakat, mind a hamisakat.

AC 1067. 20. vers. _Noé pedig földmívelő kezde lenni, és szőlőt ültete_. "Noé pedig földmívelő kezde lenni" jelenti, általánosságban, hogy az embert a hit tani dolgai irányítják; "és szőlőt ültete" jelenti az abból való egyházat; a "szőlő" pedig a szellemi egyház.

AC 1068. Noé pedig földmívelő kezde lenni. Ez jelenti, általánosságban, hogy az embert a hit tani dolgai irányítják, ami nyilvánvaló a "föld" –mellyel a 268., 566. sz. alatt foglalkoztunk – jelentéséből, mint az egyház embere, vagy ami ugyanaz, az egyház. Mert ha létezhet egyház, az ember bizonyosan az. Az egyházat "földnek" hívják, mert a hit magvait kapja, vagyis a hit igazságait és jóságát. A "földet" meg kell különböztetni a "Földtől" – mely szintén az egyházat jelenti, ahogy azt már megmutattuk – ahogy a hitet az emberszeretettől. Ahogy a hit tartalma az emberszeretet, igy a "föld" is a "Föld" tartalma. Amikor általánosságban foglalkoznak az egyházzal, "Földnek" hívják, mikor meghatározottakkal, akkor "földnek" - mint ebben a versben; az általánosság az ebből eredő dolgok teljessége. A tanok, amikkel az Ősi Egyház embere rendelkezett, ahogy már elmondtuk, a Legősibb Egyház kinyilatkoztatásaiból és észleléseiből eredt, ezt megőrizték, és ezekben hittek, ahogy most az Igében hiszünk. Ezek a tani dolgok voltak az ő Igéjük. Noé "földmívelő" létének kezdete jelenti, hogy az embert ezentúl a hit tani dolgai irányították.

AC 1069. És szőlőt ültete. Ez jelenti az abból való egyházat, a "szőlő" pedig a szellemi egyház - ezek nyilvánvalóak a "szőlő" jelentéséből. Az Igében az egyházat gyakran írják le "kertként", vagy "kert fáiként", és így is nevezik. Ez a gyümölcsből van, mely a szeretethez és emberszeretethez tartozó dolgokat jelenti; ezért mondják azt, hogy az ember a "gyümölcsei által ismerszik meg'". Az egyházak "kerthez", "fákhoz", "gyümölcsökhöz" való hasonlítása a mennyek megjelenéséből ered, ahol a kifejezhetelen szépség kertjét néha láthatóvá teszik a hit légkörével kapcsolatban. A mennyei egyháznak Paradicsomi Kertként való leírása is innen ered, amely kertben minden fajta fa volt; ennek a kertnek a "fái" jelentették ennek az egyháznak az észleléseit, a "gyümölcsök" pedig minden fajta szeretet jóságait. Az Ősi Egyházat, szellemi egyház lévén, "szőlőskertként" írják le a gyümölcsei után, melyek a szőlők, és ezek képviselik és jelentik az emberszeretet munkáját.

\[2\] Ez teljesen nyilvánvaló az Ige sok fejezetéből, mint Ésaiásnál:

_Hadd énekelek kedvesemről, szerelmesemnek énekét az Ő szőlőjéről! Kedvesemnek szőlője van nagyon kövér hegyen; Felásta és megtisztítá kövektől, nemes vesszőt plántált belé, és közepére tornyot építtetett, sőt benne már sajtót is vágatott; és várta, hogy majd jó szőlőt terem, és az vadszőlőt termett! Mostan azért, Jeruzsálem lakosi és Juda férfiai: ítéljetek köztem és szőlőm között! A seregek Urának szőlője pedig Izráel háza_. (Ésaiás 5:1-3, 7)

itt a "szőlő" jelenti az Ősi Egyházat, így a szellemi egyházat, és egyértelműen az mondják róla, hogy Izráel háza; mert az Igében "Izráel" a szellemi egyházat jelenti, és "Juda" a mennyei egyházat. Jeremiásnál:

„_Újra felépítlek téged, és felépülsz, oh Izráel leánya. Újra felékesíted magadat, dobokkal és vígadók seregében jösz ki. Még szőlőket plántálsz Samariának hegyein”_ (Jeremiás 31:4, 5)

ahol a "szőlő" jelenti a szellemi egyházat; a téma Izrael, aki a szellemi egyházat jelenti, ahogy éppen mondtuk.

\[3\] Ezékielnél:

_Mikor egybegyűjtöm Izráel házát a népek közül. És laknak azon bátorsággal, és házakat építenek s szőlőket plántálnak_ (Ezékiel 28:25, 26)

itt a "szőlő" a szellemi egyház, vagy "Izrael"; és "szőlőket plántálnak" az, hogy a hit igazságai és jóságai irányítják őket. Ámósnál:

_Megvertelek titeket szárazsággal és ragyával; kerteiteknek, szőlőiteknek, fügefáitoknak és olajfáitoknak nagy részét megette a sáska. Azért hát ekképen cselekeszem veled Izráel!_ (Ámós 4:9, 12)

itt a "kertek" jelentik az egyház dolgait, a "szőlők" az egyház szellemi dolgait, a "fügefák" a természeti dolgokat; így az "olajfák" jelentik a mennyei egyház dolgait, vagy Izraelt. Újra:

„_És hazahozom a fogságból az én népemet, az Izráelt, és fölépítik az elpusztult városokat, és lakoznak bennök. Szőlőket plántálnak és iszszák azok borát, és kerteket csinálnak és eszik azoknak gyümölcsét_.” (Ámós 9:14)

"szőlőket plántálnak" jelenti a szellemi egyház elültetését; így a "szőlő" jelenti a szellemi egyházat, vagy Izráelt.

\[4\] Ahogy a "szőlő" jelenti a szellemi egyházat, ugyanúgy a "szőlőtő" is, mivel a szőlőtő a szőlő része; ezért olyanok, mint az egyház és az egyház embere, és itt is ugyanazt jelzik. Jeremiásnál:

_Szolga-é Izráel, a vagy otthon szülött-é ő? Miért lett prédává? Pedig én úgy plántállak vala el téged, mint nemes szőlővesszőt, mindenestől hűséges magot: mimódon változtál hát nékem idegen szőlőtőnek fattyú hajtásává?_ (Jeremiás 2:14, 21)

ahol a "szőlővessző" jelenti a szellemi egyházat, vagy "Izráelt". Ezékielnél:

_Te pedig kezdj gyászéneket Izráel fejedelmeiről. Anyád a te nyugalmadban olyan vala, mint a víz mellé ültetett szőlőtő, gyümölcscsel és vesszővel bővelkedik vala a sok víztől._ (Ezékiel 19:1, 10)

a "szőlőtő" itt az Ősi Szellemi Egyházat jelenti, mely az "anya", így "Izráel", ezért mondják róla: "olyan vala". Hóseásnál:

„_Buja szőlőtő az Izráel, a mely termi az ő gyümölcseit.”_ (Hóseás 10:1)

a "szőlőtő" jelenti a szellemi egyházat, vagy "Izráelt", mely kietlen. Újra:

_Térj vissza hát Izráel az Úrhoz, a te Istenedhez. Olyanná leszek Izráelnek, mint a harmat. Visszatérnek az ő árnyékában lakók, és felelevenednek, mint a búzamag, és virágoznak, mint a szőlőtő; híre olyan lesz, mint Libánon boráé._ (Hóseás 14:2, 6, 8)

ahol a "szőlőtő"jelenti a szellemi egyházat, vagy "Izráelt". Mózesnél:

_Míg eljő Siló; szőlőtőhöz köti szamarát, és nemes venyigéhez szamara vemhét_ (Mózes I. könyve 49:10, 11)

Ez az Úr jövendölése; a "szőlőtő" és a "nemes venyige" a szellemi egyházat jelentik.

\[5\] Az, hogy az Úr munkásokat fogad a szőlőjébe hasonló módon a szellemi egyházat jelentette (Máté 20:1-16; 21:33-44; Márk 12:1-12; Lukács 20:9-16). Mivel a szőlőtő jelenti a szellemi egyházat, és a szellemi egyház elsődleges dolga az emberszeretet, melyben az Úr jelen van, és melynek segítségével csatlakozik az emberhez, és egyedül Ő maga tesz minden jót, ezért az Úr sajátmagát szőlőtőhöz hasonlítja, és az egyház emberét, vagy a szellemi egyházat így írja le a következő szavakban Jánosnál:

_Én vagyok az igazi szőlőtő, és az én Atyám a szőlőműves. Minden szőlővesszőt, a mely én bennem gyümölcsöt nem terem, lemetsz; mindazt pedig, a mely gyümölcsöt terem, megtisztítja, hogy több gyümölcsöt teremjen. Maradjatok én bennem és én is ti bennetek. Miképen a szőlővessző nem teremhet gyümölcsöt magától, hanemha a szőlőtőkén marad; akképen ti sem, hanemha én bennem maradtok. Én vagyok a szőlőtő, ti a szőlővesszők: A ki én bennem marad, én pedig ő benne, az terem sok gyümölcsöt: mert nálam nélkül semmit sem cselekedhettek. Ez az én parancsolatom, hogy szeressétek egymást, a miképen én szerettelek titeket._ (János 15:1-5, 12)

ezekből a szavakból nyilvánvaló, hogy mi a szellemi egyház.

AC 1070. 21. vers. _És ivék a borból, s megrészegedék, és meztelenen vala sátra közepén_. "És ivék a borból" jelenti azt, hogy kutatni kívánja a hit dolgait; "s megrészegedék" jelenti, hogy tévedésbe esett; "és meztelenen vala sátra közepén" jelenti a következetesen bűnös dolgokat; a "sátor közepe" a hit elve.

AC 1071. És ivék a borból. Az, hogy ez jelenti azt, hogy kutatni kívánja a hit dolgait, nyilvánvaló a "bor" jelentéséből. A "szőlő", vagy "szőlőtő", ahogy megmutattuk, a szellemi egyház, vagy a szellemi egyház embere; a "szőlő", a "nyaláb", és "fürt" a gyümölcsei, és ezek az emberszeretetet jelentik, valamint mindazt, ami az emberszereteté. Azonban a „bor” jelenti az ebből eredő hitet, és minden hozzá tartozó dolgot. A „szőlő” ennek az egyháznak a mennyeije, a „bor” pedig ennek az egyháznak a szellemije. Az előbbi, vagy mennyei az akaraté, ahogy már előzőleg mondtuk, az utóbbi, vagy szellemi, a megértésé. Az „ivék a borból’ jelenti azt, hogy kutatni kívánja a hit dolgait, és azok okait, nyilvánvaló abból, hogy részeg lett, így tévedésekbe esett. Mert ezen egyház emberének nincs észlelése, mint a Legősibb Egyház emberének, hanema hit tani dolgaiból kellett megtanulnia, hogy mi a jó és az igaz, összegyűjtve és elraktározva a Legősibb Egyház észleléseiből, mely tani dolgok az Ősi Egyház Igéi voltak. Hasonlóan az Igéhez, a hit tani dolgai sok esetben észlelés nélkül hihetetlenek voltak. A szellemi és mennyei dolgok ugyanis végtelenül meghaladják az emberi felfogást, és ezért kezdődik az okok keresése. Azonban, aki nem fog addig hinni benne, amíg felfogja azokat, sohasem hihet, ahogy már előzőleg gyakran megmutattuk (128-130, 195, 196, 215, 232, 233 sz.).

\[2\] Az, hogy a „szőlő” az Igében az emberszeretetet, és az emberszeretethez tartozó dolgokat jelenti, a „bor” pedig az ebből eredő hitet, és a hozzá tartozó dolgokat, nyilvánvaló a következő fejezetekből. Ésaiásnál:

_Kedvesemnek szőlője van nagyon kövér hegyen; és várta, hogy majd jó szőlőt terem, és az vadszőlőt termett!_ (Ésaiás 5:1, 2)

Ahol a „szőlő” jelenti az emberszeretetet és gyümölcseit. Jeremiásnál:

„_Végképen véget vetek nékik, azt mondja az Úr! Nincs gerezd a szőlőtőkén, nincs füge a fügefán”_ (Jeremiás 8:13)

Ahol a „szőlőtőke” jelenti a szellemi egyházat; a „gerezd” az emberszeretetet. Hóseásnál:

„_Mint szőlőfürtöket a pusztában, úgy találtam Izráelt; mint a fügefa első termésének zsengéjét, úgy néztem a ti atyáitokat”_ (Hóseás 9:10)

„Izráel” jelenti az Ősi Egyházat; a „szőlőfürt” pedig, hogy szeretettel áldott. Az értelme az ellenkezője, mikor „Izráel” Jákob fiait jelenti. Mikeásnál:

„_Egy enni való gerezd sem maradott; pedig zsengére vágyott a lelkem! Elveszett e földről a kegyes, és igaz sincs az emberek között_.” (Mikeás 7:1, 2)

A „gerezd” jelenti az emberszeretetet, vagy azt, ami szent; a „zsenge” a hitet, vagy, ami helyes.

\[3\] Ésaiásnál:

„_Így szól az Úr: Mint a mikor mustot lelnek a fürtben, ezt mondják: ne veszesd el, mert áldás van benne”_ (Ésaiás 65:8)

Ahol a „fürt” jelenti az emberszeretetet, a „must” pedig az emberszeretet jóságait, és az abból eredő igazságokat. Mózesnél:

„_Ruháját borban mossa, felöltőjét a szőlő vérében”_ (Mózes I. könyve 49:11)

Egy jóslat, mely az Úrra vonatkozik. A „bor” jelenti a mennyeiből való szellemit, a „szőlő vére” a szellemi egyházakra vonatkozó mennyeit. A „szőlő” jelenti magát az emberszeretetet, a „bor” magát a hitet. Jánosnál:

„_Az angyal ezt mondván: Bocsásd a te éles sarlódat, és szedd meg a föld szőleinek gerézdeit; mert megértek annak szőlei.”_ (Jelenések könyve 14:18)

Itt a téma azok a az utolsó idők, mikor nem volt hit, vagyis nem volt

emberszeretet; mert a hit nem más, mint az emberszeretet, és alapvetően maga az emberszeretet, ezért mikor azt mondják, hogy nincs többé hit, mint az utolsó időkben, azt jelenti, hogy nincs emberszeretet.

\[4\] Ahogy a „szőlő” jelenti az emberszeretetet, úgy a „bor” jelenti az abból eredő hitet, mert a bor a szőlőből van. Ez nyilvánvaló lesz a szőlőkertre és borra vonatkozó fejezetekből, melyeket már idéztünk, valamint a következőkből is. Mint Ésaiásnál:

„_Elvétetett a vígság és öröm a kertből, és a szőlőkben nem vígadnak és nem kiáltanak, bort sajtókban nem nyom a bornyomó, véget vetettem a víg éneklésnek_.” (Ésaiás 16:10)

Jelentése, hogy a szellemi egyház, mely a „kert”, üres; míg a „bort sajtókban nem nyom a bornyomó” jelenti, hogy nincs többé senki, akinek hite lenne. Újra:

_Megégnek a földnek lakói, és kevés ember marad meg. Gyászol a must, elhervad a szőlő. Énekléssel nem isznak bort; keserű a részegítő ital az ívónak. Az utczákon panaszkodás hallik a bor miatt_ (Ésaiás 24:6, 7, 9, 11)

A téma itt az üres egyház, és a „bor” jelenti a hit igazságait, melyet értéktelennek tartanak. Jeremiásnál:

„_Azt mondták anyjoknak: Hol a kenyér, meg a bor? mikor elaléltak, mint a sebesültek a város utczáin”_ (Jeremiás siralmai 2:12)

„hol a kenyér, meg a bor” jelenti, hogy hol van a szeretet és a hit; az „utcza” jelenti itt is, mint a bárhol másutt az Igében, az igazságokat; „sebesültek” jelenti azt, hogy nem ismerik a hit igazságait.

\[5\] Ámósnál:

„_És hazahozom a fogságból az én népemet, az Izráelt, és fölépítik az elpusztult városokat, és lakoznak bennök. Szőlőket plántálnak és iszszák_

_azok borát.”_ (Ámós 9:14)

A szellemi egyházról, vagy „Izráelről” mondják, hogy szőlőt ültet el és bort iszik, amikor olyanná válik, mintha rendelkezne az emberszeretetből származó igazsággal. Sofóniásnál:

„_Építnek házakat, de nem lakják, és plántálnak szőlőket, de nem iszszák azoknak borát”_ (Sofóniás 1:13, Ámós 5:11)

Itt az ellenkező körülményekről beszélnek, amikor a szellemi egyház üres. Zakariásnál:

„_Efraim is olyan lesz, mint egy hős, és örvendeznek majd mintegy bortól ittasodva, és látják fiaik és örvendeznek”_ (Zakariás 10:7)

Juda házáról mondván, hogy így kéne lennie a hit jóságai és igazságai által. Jánosnál:

„_A bort és az olajt ne bántsd_.” (Jelenések könyve 6:6)

Jelenti, hogy nem szabad bántani a mennyeit, és szellemit, vagy ami a szereteté és hité.

\[6\] Ahogy az Úrban való hitet jelenti a „bor”, a Zsidó Egyházban a hitet a boráldozat általi áldozat képviselte. (Mózes IV. könyve 15:2-15; 28:11-15, 18-31; 29:7-39; Mózes III. könyve 23:12, 13; Mózes II. könyve 29:40). Ezt mondják Hóseásnál:

„_Szérű és sajtó nem tartja el őket; hiányozni fog abból a must. Nem maradnak az Úr földén, hanem Égyiptomba tér vissza Efraim; Assiriában tisztátalant esznek. Nem áldoznak az Úrnak borral; és nem lesznek kedvesek előtte.”_ (Hóseás 9:2-4)

Itt a téma Izreal, vagy a szellemi egyház, és azok, akik megszentségtelenítik és bemocskolják a hit szent, és igaz dolgait, azt kívánván, hogy kutassanak bennük az ismeretek és az ésszerűség eszközeivel. „Egyiptom” az ismeretanyag, „Assiria” az ésszerűség, „Efraim” egy az okoskodók közül.

AC 1072. S megrészegedék. Azt jelenti, hogy tévedésbe esett, ami nyilvánvaló a „részeg” jelentéséből az Igében. Azokat hívják „részegeknek”, akik nem hisznek semmiben, csak abban, amit felfognak, ezért okokat keresnek a hit rejtelmeiben. Mivel ezt az értelmi, emlékezeti, vagy filozófiai dolgok eszközeivel teszik, az ember lévén az, ami, csak hibázhat. Mert az ember gondolata csupán földi, testi, és anyagi, mert a földi, testi, és anyagi dolgokból ered, melyek állandóan ragaszkodnak hozzá, és amelyeken gondolatainak elképzelése alapul és végződik. Az Isteni dolgokra vonatkozva gondolkodni, és okot keresni, olyan, mint saját magát hibába és eltévelyedésbe taszítani; és annyira lehetetlen megszerezni a hitet ilyen úton, mint ahogy a teve sem tud átmenni a tű fokán. Az ebből a forrásból eredő tévedést, és esztelenséget hívják az Igében „részegségnek”. Valójában a lelkek, és szellemek, akik a másvilágon érvelnek a hit igazságai mellett, és ellen, olyanokká válván, mint a részeg ember, és úgy is viselkednek; akikre vonatkozóan az Úr Isteni könyörületességéből itt beszélhetünk.

\[2\] A szellemek nagyon jól elkülöníthetők egymástól, a tekintetben, hogy hisznek-e az emberszeretetben, vagy sem. Azok, akik emberszeretet hitében vannak, nem vitatkoznak a hit igazságairól, hanem azt mondják, hogy a dolgok úgy vannak, és amennyire lehetséges igazolják azt az ész, és emlékezet dolgaival, és az ok elemzésével. Azonban amint valamilyen homályos dolog kerül elő, melynek igazságait nem észlelik, kihagyják azt, és nem szenvednek azzal, hogy ezt a dolgot kétségbe vonják, mondván nagyon kevés dolog van, amit felfoghatnak. Ezért azt gondolni bármiről, hogy nem igaz azért, mert nem fogható fel, őrültség lenne. Ők azok, akik emberszeretetben vannak. Azok – azonban –, akik nincsenek az emberszeretet hitében, csupán érvelni kívánnak, vajon a dolgok úgy vannak-e, és tudni azt, hogyan vannak, mondván, hogy ha nem tudják, hogy vannak, nem tudnak hinni benne. Egyedül ebből azonnal tudni lehet, hogy nincs hitük, aminek jele az, hogy nem csak kételkednek minden dologban, hanem tagadják is azokat a szívükben. Amikor közlik velük mi a helyzet, még ragaszkodnak a hitetlenségükhöz és minden fajta tiltakozásba kezdenek, és soha, még az örökkévalóságig sem törődnek bele. Ezek azok, akik makacsul kitartanak a hibát hibára halmozásban.

\[3\] Ezeket, vagy az ilyeneket az Igében „bortól részegnek, vagy erősen ittasnak” nevezik, mint Ésaiásnál:

„_De ezek is tántorognak a bor miatt, és szédülnek a részegítő italtól: pap és próféta_ _tántorog részegítő ital miatt, a bor elnyelte őket, szédülnek a részegítő ital miatt, tántorognak a jövendőlátásban. Mert minden asztal telve undok okádással. Kit tanít tudományra? A tanítást kivel érteti meg? A tejtől elszakasztottakkal-é és a csecstől elválasztottakkal-é?”_ (Ésaiás 28:7-9)

Ez mit jelent itt, nyilvánvaló. Újra:

_Mimódon mondjátok a Faraónak: bölcsek fia vagyok, régi királyoknak fia? Ugyan hol vannak bölcseid? hogy megjelentsék néked és tudják. Az Úr beléje önté a szédelgés lelkét, hogy Égyiptomot elhitessék minden dolgaiban; miként a részeg tántorog az ő okádása felett_. (Ésaiás 19:11, 12, 14)

A „részeg” itt azokat jelenti, akik az ismeretanyagból (scientifica) kívánnak kutatni a szellemi, és mennyei dolgokban. „Egyiptom” jelenti ezeket a tudásokat, ezért hívja magát a „bölcs fiának”. Jeremiásnál:

„_Igyatok és részegüljetek meg, okádjatok és hulljatok el, és fel ne keljetek”_ (Jeremiás 25:27)

jelentve a hamisságokat.

\[4\] Dávidnál:

„_Szédülének és tántorgának, mint a részeg, és minden bölcsességöknek esze vész vala_.” (Zsoltárok könyve 107:27)

Ésaiásnál:

„_Jertek, hadd hozzak bort, és igyunk részegítő italt! és legyen a holnap olyan, mint a ma, nagy és dicső felettébb!”_ (Ésaiás 56:12)

Arról beszélve, hogy mi a hit igazságainak ellentéte. Jeremiásnál:

_Minden tömlőt meg kell tölteni borral! Jeruzsálemnek minden lakosát részegséggel_ (Jeremiás 13:12, 13)

A „bor „ jelenti a hitet; a „részegség” a tévedéseket. Jóelnél:

_Serkenjetek fel részegek és sírjatok, és jajgassatok mind, ti borivók a mustért, mert elvétetett az a ti szátoktól! Mert egy nép jött fel az én földemre. Pusztává tette szőlőmet._ (Jóel 1:5-7)

Az egyházról mondják, amikor a hit igazságai kipusztultak. Jánosnál:

_Leomlott, leomlott Babilon, a nagy város! Mert az ő paráznasága haragjának borából adott inni minden pogány népnek; és az ő paráznaságának borával megrészegedtek a föld lakosai._ (Jelenések könyve 14:8, 10; 16:19; 17:2; 18:3; 19:15)

A „paráznaság bora” jelenti a hit igazságainak megszentségtelenítését, melyről a „részegségként” beszélnek. Így van Jeremiásnál is:

„_Arany pohár volt Babilon az Úr kezében, a mely megrészegíté ez egész földet; nemzetek ittak az ő borából, azért bolondultak meg a nemzetek_.” (Jeremiás 51:7)

\[5\] Mivel a „részegség” jelenti a hit igazságainak esztelen elképzeléseit, annak képviselőjévé is vált, és megtiltották Áronnak, és fiainak, így:

_Bort és szeszes italt ne igyatok te és a te fiaid veled, mikor bementek a gyülekezet_ _sátorába, hogy meg ne haljatok. Hogy különbséget tehessetek a szent és közönséges között, a tiszta és tisztátalan között_. (Mózes III. könyve 10:9, 10)

Azokat, akik semmiben sem hisznek, csak amit ésszel és emlékezettel (scientifica) észlelnek, szintén „hősöknek a borivásban” hívják. Ésaiásnál:

„_Jaj azoknak, a kik magoknak bölcseknek látszanak, és eszesek önnön magok előtt! Jaj azoknak, a kik hősök borivásban és híresek részegítő ital vegyítésében.”_ (Ésaiás 5:21, 22)

Őket úgy hívják, akik „magoknak bölcseknek látszanak, és eszesek önnön magok előtt”, mert azok, akik a hit igazságaival vitatkoznak, okosabbnak gondolják magukat másoknál.

\[6\] Azokat, akik egyáltalán nem törődnek az Igével, és a hit igazságaival, és akik nem hajlandóak tudni semmit a hitről, tagadva annak legelső alapelveit, „bor nélküli részegnek” hívják. Ésaiásnál:

„_Részegek, de nem bortól, tántorognak, de nem részegítő italtól. Mert rátok önté az Úr a mély álomnak lelkét, és bezárta szemeiteket.”_ (Ésaiás 29:9, 10)

Az, hogy ilyen a természetük, nyilvánvaló abból, ami előtte volt, és ami következik, ennél a Prófétánál. Ilyen „részegek” magukat sokkal éberebbeknek gondolják, mint másokat, de ők mély álomban alszanak. Az, hogy az Ősi Egyház a kezdetén ilyen volt, ahogy ebben a versben szerepel, különösen azok, akik a Legősibb Egyház maradéka voltak, nyilvánvaló abból, amit előzőleg elmondtunk. (788 sz.)

AC 1073. És meztelenen vala sátra közepén. Az, hogy ez jelenti a következetesen bűnös dolgokat nyilvánvaló a „meztelen” jelentéséből, ami az, hogy csupasz. „Meztelen és csupasz volt a bortól” jelzővel illették azokat, akikben nincsenek meg a hit igazságai, és még inkább azokat, akik ezeket kiforgatták. Maguk a hit igazságai a ruházathoz hasonlíthatók, melyek az emberszeretet jóságát takarják, vagy magát az emberszeretetet; mert az emberszeretet maga a test, és ezért az igazságok a ruházata; vagy ami ugyanaz: az emberszeretet maga a lélek, és a hit igazságai a test, mely a lélek ruházata. A hit igazságait az Igében „ruházatnak” és „takarónak” is hívják, ezért azt mondják a 23. versben, hogy Sém, és Jáfet vettek egy ruhát és betakarták apjuk mezítelenségét. A szellemi dolgok a mennyeikhez hasonlítva olyanok, mint a test, mely felöltözteti a lelket, vagy mint a ruha, amely felöltözteti a testet; a mennyben őket képviseli a ruházatot. Ebben a versben azt mondják meztelenül volt, és ez azt jelenti, hogy letépte magáról a hit igazságait azáltal, hogy kutatni kívánt az ész dolgaival és az azokból eredő okoskodással. Az Igében hasonlót jelent a meztelenül feküdni a bortól való részegség által, mint Jeremiásnál:

„_Örülj és vígadozz, Edom leánya, a ki Uz földjén lakozol, mert még te rád is rád kerül a pohár, megrészegedel és meztelenkedel.”_ (Jeremiás siralmai 4:21)

Habakuknál:

_Jaj annak, a ki megitatja felebarátját, hogy megrészegítsed őt, hogy láthassad az ő szemérmöket_! (Habakuk 2:15)

AC 1074. Az, hogy a "sátor közepe" jelenti a hit elvét, nyilvánvaló a „közép”, és a „sátor” jelentéséből. Az Igében a „közép” jelenti a legbensőt, és a „sátor” az emberszeretetet, vagy az emberszeretetből való imádatot. Az emberszeretet a legbenső, vagyis a hit, és az imádat elve, így a „sátor közepe”. (Az, hogy a „közép” jelenti a legbensőt, előzőleg megmutattuk; az, hogy a „sátor” a szeretet szentsége, vagyis az emberszeretet, fent látható 414 sz.).

AC 1075. 22. vers. _Khám pedig, Kanaánnak atyja, meglátá az ő atyjának mezítelenségét, és hírűl adá künnlevő két testvérének_. „Khám” és „Kanaán” ugyanazzal a jelentéssel bír, mint előzőleg; „Khám” a romlott egyház; „Kanaán”a belső imádat nélküli külső imádat; „meglátá az ő atyjának mezítelenségét” jelenti, hogy észrevette fent említett hibákat és romlottságot; „és hírűl adá künnlevő két testvérének” jelenti, hogy nevetség tárgyává tette. „Testvérüknek” hívták, mert hitvallást tett.

AC 1076. Azt, hogy „Khám” jelenti a romlott egyházat, nyilvánvaló abból, amit előzőleg elmondtunk Khámról. Az egyházról akkor mondják, hogy romlott, amikor elismeri az Igét, az igaz egyházéhoz hasonló imádattal rendelkezik, de hite még elhatárolódik az emberszeretettől, így a lényegétől, és az életétől, ezért a hit egyfajta halott üggyé válik. Ennek eredménye szükségszerűen az, hogy az egyház romlott. Hogy ezután mivé válnak az egyház emberei, nyilvánvaló a meggondolásból, hogy nekik nem lehetett tudatuk; mert az igazi tudat csak az emberszeretetből eredően létezhet. Az emberszeretet az, ami a tudatot csinálja, vagyis az Úr az emberszereteten keresztül. Mi más a tudat, mint nem tenni gonosz dolgot senkinek semmi módon; vagyis jót tenni mindenkinek minden módon? Ez a tudat az emberszeretethez tartozik, és sohasem ahhoz a hithez, mely elválik az emberszeretettől. Ha ilyen személyeknek van valamilyen tudatuk, az hamis tudat (melyre vonatkozóan lásd fent); mert ők tudat nélkül vannak, és az összes gonoszságba beleszaladnak, amennyire a külső határok engedik. Még azt sem tudják mi az emberszeretet, kivéve, hogy az valaminek a jelzője. Mivel emberszeretet nélkül vannak, nem tudják mi a hit. Amikor megkérdezik őket, csak azt tudják válaszolni, hogy az egy fajta gondolkodás; többen azt, hogy az tudat; mások azt, hogy az a hit tudása; néhányan azt, hogy ezen tudás szerinti élet; alig néhányan pedig azt, hogy az emberszeretet, vagy közös szeretet élete. Ha ezt elmondják nekik, és lehetőséget adnak nekik arra, hogy észrevételezzék, ők csak azt válaszolják, hogy minden szeretet önmagából keletkezik, és az, aki nem törődik magával és saját családjával, rosszabb, mint egy pogány. Ezért ők nem tanulmányoznak semmi mást, mint magukat és a világot. Ezért megtörténik, hogy saját maguknak élnek, és amelynek természetét előzőleg már leírtuk. Ők azok, akiket „Khámnak” hívnak.

AC 1077. Az, hogy ők, akiket itt “Kámnak”, és „Kanaánnak” hívtak, vagyis azok, akik elhatárolódtak az emberszeretetből eredő hittől, így imádatuk csak külsőleg nyilvánul meg, és nem tudhatják mi és honnan van a tudat, itt röviden bemutatásra szorul. A tudatot a hit igazságainak eszközeivel alakítják ki, ezért amiről egy ember hallott, elismert, és hitt, azok csinálják meg benne a tudatot; azután ennek ellenkezőjeként cselekedni, olyan számára, mintha a tudata ellenére cselekedne, ahogy ez mindenki számára teljesen nyilvánvaló; így hacsak nem a hit igazságait hallja, ismeri, és hiszi el, nem lehetséges, hogy igazi tudata van. Amennyiben a hit igazságain keresztül (az Úr dolgozik az emberszeretetben) születik újjá az ember, valamint a hit igazságain keresztül kapja a tudatot, a tudat lesz maga az új ember. Ebből nyilvánvaló, hogy a hit igazságai az eszközök, melyekkel ez megtörténhet, hogy az ember aszerint élhet, amit a hit tanít, melynek alapelve mindenek felett az Úr iránti, valamint a felebarát, mint önmagunk iránti szeretet. Amennyiben nem így él, mi az ő hite, ha nem egy üres eset, és pusztán egy magas-hangzású szó, vagy olyan dolog, ami elkülönül a mennyei élettől, és melyben, mikor elkülönül, nem lehetséges a megváltás?

\[2\] Mert azt hinni képtelenség, hogy nem számít, hogy hogyan él az ember, hogy még megmenthető, ha van hite, azt mondani, hogy megmenthető, ha nincs emberszeretete, és nincs tudata (vagyis, ha az életét gyűlöletben, bosszúban, rablásban, házasságtörésben éli le, egyszóval, minden olyan dologban, ami ellentétes az emberszeretettel, és tudattal), csak azáltal biztosítva ezt, hogy van hite, még ha nem is előbb, mint a halála óráján. Figyeljük meg, hogy az ilyen személyek hamis elveiben mi a hit igazsága, ami alakíthatná tudatukat, és hogy az lehet-e más, mint hamis. Ha azt feltételezik, hogy van valamilyen tudatuk, annak csak külső kötelékei lehetnek – ilyen a törvénytől, valamint a dicsőség, előny, és az ezek általi jó hírnév elvesztésétől való félelem – ami azt teszi velük, amit ők tudatnak hívnak, mely vezeti őket, hogy ne bántsák meg a felebarátjukat, hanem jót tegyenek vele. De mivel ez nem tudat, mert nem emberszeretet, ezért amikor ezek a kötelékek meglazulnak, netalán lehullanak, az ilyen személyek a legbűnösebb, és legszemérmetlenebb dolgokat követik el. Teljesen más a helyzet azokkal, akik bár kijelentették, hogy egyedül a hit ment meg, még az emberszeretet életét élték; mert a hitükben ott volt az Úrtól való emberszeretet.

AC 1078. Az, hogy „Kanaán atyja” jelenti a belső imádat nélküli külső imádatot, előzőleg már kijelentettük. Az emberszeretettől elkülönített hit nem hozhat létre más imádatot; mert a belső ember az emberszeretet, és soha sincs emberszeretet nélkül hit; ezért az emberszeretettől megfosztott sohasem bírhat más imádatot, mint a belső nélküli külső imádatot. Mivel az ilyen imádat az emberszeretettől elkülönített hitből jön létre, „Kámot” hívják „Kanaán atyjának”, és a következőkben nem Kámról lesz szó, hanem Kanaánról.

AC 1079. Meglátá az ő atyjának mezítelenségét. Az, hogy ez jelenti, észrevette a hibákat és romlottságot, nyilvánvaló a „mezítelenség” jelentéséből, melyre vonatkozóan épp a fentiekben beszéltünk, és előzőleg a 213, 214-es számok alatt, és ami nem más, mint az, ami gonosz, és romlott. Itt azokat, akik az emberszeretettől elkülönült hitben vannak, „Kámként” írják le, mint „Meglátá az ő atyjának mezítelenségét”, vagyis hibáit, és romlottságát, melyből azok, akik ilyen természetűek, semmi mást nem látnak az emberben. Miközben – teljesen másként – azok, akik az emberszeretet hitében vannak, megfigyelik, hogy mi a jó, és ha bármilyen gonoszságot vagy romlottságot látnak, megbocsátják azt, és ha tudják, megpróbálják megszűntetni benne, ahogy azt „Sémről”, és „Jáfetről” mondják. Ahol nincs emberszeretet, ott önszeretet van, és ezért gyűlölet mindenkivel szemben, akik nem segítik őt. Következésképpen az ilyen személyek csak a gonoszt látják felebarátjaikban, és ha valami jót meglátnak vagy úgy észlelik, hogy az semmi, vagy rosszul értelmezik azt. Pont az ellenkezője a helyzet azokkal, akik emberszeretetben vannak. Ez különbözteti meg a két fajta embert egymástól, különösen akkor, amikor a másik világra jönnek. Akkor azoknál, akik nincsenek emberszeretetben, a gyűlölet érzése előviláglik minden egyes dolgukból; meg akarnak vizsgálni mindenkit, sőt ítélkezni felettük. Semmit sem kívánnak jobban, mint hogy kitalálják, mi a gonosz, folytonos hajlandósággal mások elítélésére, megbüntetésére és megkínzására.Ám akik emberszeretetben vannak, alig látják mások gonoszságát, azonban az összes jóságát és igazságát figyelik, és jó értelmet tulajdonítanak a gonosz, és a hamis cselekedeteiknek. Ilyen az összes angyal, és ezt az Úrtól kapták, aki minden gonoszt jóvá fordít.

AC 1080. És hírűl adá künnlevő két testvérének. A jelentése, hogy nevetség tárgyává tette, a fentiekben elmondottakból következik. Azok, akik nincsenek emberszeretetben, folyamatosan lenézik a másikat, vagy folyamatosan kigúnyolják, és minden alkalommal nyilvánosságra hozzák hibáikat. Az, hogy nem nyíltan cselekszenek, csupán a külső korlátok, vagyis a törvénytől, az élet, dicsőség, vagyon és ezeknek köszönhető jó hírnév elvesztésétől való félelem, visszatartó erejének köszönhető; ezért táplálják belül az ilyen dolgokat, mialatt kifelé barátságot színlelnek. Ily módon két szférájuk lesz, melyeket egyszerűen észlelnek a másvilágon: az egyik, a belső, tele gyűlölettel; a másik: a külső - a tettetett jóság. Ezek a területek, lévén teljesen különbözőek, csak ellentmondásba keveredhetnek egymással; ezért amikor a külső területet elveszik tőlük, nem tudják leplezni, és mindenféle bűnös dologba rohannak. Amikor nem veszik el, a gyűlölet meglapul minden szavukban, melyet kiejtenek; ezt észlelik. Ebben áll a büntetésük, és kínzásuk.

AC 1081. Az, hogy „testvérüknek” hívták, mert hitet vallott, nyilvánvaló abból, amit már fent megmutattunk (367 sz.), vagyis hogy az emberszeretet a hit testvére.

AC 1082. 23. vers. _Akkor Sém és Jáfet ruhát ragadván, azt mindketten vállokra veték, és háttal menve takarák be atyjok mezítelenségét; s arczczal hátra meg sem láták atyjok mezítelenségét._ „Sém”, ahogy előzőleg mondtuk, jelenti a belső egyházat;„Jáfet” a hozzá tartozó külső egyházat; „ruhát ragadván” jelenti, hogy ők értelmezik a jót; „azt mindketten vállokra veték” jelenti, hogy teljes hatalmukkal teszik; „és háttal menve” jelenti, hogy nem szentelnek figyelmet a hibáknak, és a romlottságoknak; „takarák be atyjok mezítelenségét” jelenti, hogy ők így megbocsátottak nekik; „s arczczal hátra meg sem láták atyjok mezítelenségét” jelenti, hogy így kell lennie, és hogy az okoskodásból eredő tévedésekhez és hibákhoz hasonló dolgokra nem kellene figyelni.

AC 1083. Azt, hogy „Sém” jelenti a belső egyházat, „Jáfet” a hozzá tartozó külső egyházat, már előzőleg kijelentettük. Ahol van egyház, ott kell lennie egy külső és egy belső résznek az ember számára, aki az egyház, ami belső és külső is. Mielőtt egyházzá válik, vagyis az újjászületés előtt, az ember a külsőben van, és amikor újjászületik, a külsőből vezetik, méghozzá a külső eszközeivel, a belsőbe, majd amikor újjászületett, a belső ember minden dolga a külsőben végződik. Minden egyháznál kell lennie külső, és belső résznek, ahogy az Ősi egyháznál volt, és ahogy jelenleg a Keresztény Egyháznál van.

\[2\] Az Ősi Egyház belső része mind az emberszeretetből és a hitből eredő dolog volt – minden megalázkodás, minden emberszeretetből eredő imádat az Úr iránt, minden a felebarát felé irányuló jó hatás, és más ilyen dolgok. Az Ősi Egyház külső része az áldozatok, a boráldozatok, és sok más dolog volt, melyek mindegyike az Úrra vonatkozott, vagy felé irányult. Mindazonáltal volt belső a külsőben is, és azok egy egyházat alkottak. A Keresztény Egyház belső része pontosan ugyanolyan, mint az Ősi Egyházé, de más külső foglalták el annak helyét, vagyis az áldozatok és ehhez hasonló dolgok helyét, a szentségek (symbolica), melyekkel az Úrhoz kapcsolódnak, és a belső, és a külső ismét egy egészet alkotnak.

\[3\] Az Ősi Egyház egy fikarcnyit sem különbözött a Keresztény Egyháztól a belsőt illetően, csak a külsőben. Az Úr emberszeretetből eredő imádata sohasem különbözhet, noha a külsőségek változnak. Ahogyan már mondtuk, mivel nem létezhet egyház, csak ha mind a belső, mind a külső megvan, a belső külső nélkül végeérhetetlen valami lenne, hacsak nem végződik valamilyen külsőben. Az emberek nagyrészt nem tudják, hogy mi a belső ember, és mi tartozik a belső emberhez, ezért, ha nem volna külső imádat, semmit sem tudna arról, hogy mi szent. Amikor az ilyen emberek bírnak emberszeretettel és az abból eredő tudattal, magában a külső imádatban van a belső imádatuk, bennük az Úr dolgozik az emberszeretetben és a tudatban, és ez okozza, hogy minden imádatukban van valami belső. Más a helyzet azokkal, akiknek nincs emberszeretetük, és abból eredő tudatuk. Lehet nekik külső imádatuk, de belsőtől elkülönülve, mert a hitük elkülönült az emberszeretettől. Az ilyen imádatot nevezik „Kanaánnak”, és az ilyen hitet „Kámnak”. Mivel ez az imádat az elkülönült hitből ered, Kámot „Kanaán atyjának” nevezik.

AC 1084. Ruhát ragadván. Ez jelenti, hogy ők értelmezik a jót, nyilvánvaló abból, amit már elmondtunk. „Ruhát ragadni, és betakarni a mezítelenséget” mindenki számára látható, nem lehet más jelentése, hogy a „takaratlanul lenni” és a „meztelenség” a hibákat és romlottságot jelenti.

AC 1085. Azt mindketten vállokra veték. Ez azt jelenti, hogy megtették ezt – vagyis értelmezték a jót és megbocsátottak - teljes hatalmukkal, nyilvánvaló a „váll” jelentéséből, lévén az minden erő. Az Igében a „kéz” jelenti az erőt, ahogy előzőleg megmutattuk; a „kar”még nagyobb erőt jelent; a „váll” pedig az összes erőt jelenti, ahogy az nyilvánvaló az Ige következő passzusaiból Ezékielnél:

„_Mivelhogy oldallal és vállal eltaszíttok és szarvaitokkal elökleltek minden erőtelent, míg szétszórván, azokat kiűzitek”_ (Ezékiel 34:21)

„Oldallal és vállal” jelenti az egész lelket és a teljes hatalmat, és „eltaszíttok szarvaitokkal” jelenti a teljes erőt.

\[2\] Újra:

„_És megtudják mindnyájan Égyiptom lakói, hogy én vagyok az Úr. Mivelhogy ők nádszál-bot valának Izráel házának; Melyet ha megfognak kezökkel, összetörsz, s felhasítod egész vállokat”_ (Ezékiel 29:6, 7)

Azokról mondják ezt, akik fel kívánják fedni a szellemi igazságokat az ismeretanyag (scientifica) eszközeivel. A „nádszál-bot” ilyen erőt jelent, a „megfognak kezökkel” az abban való bizalmat jelenti, „felhasítod egész vállokat” azt jelenti, hogy minden erejüktől meg vannak fosztva úgy, hogy ne legyenek képesek semmire.

\[3\] Sofóniásnál:

„_Mind segítségül hívják az Úr nevét, hogy egy akarattal szolgálják őt.”_ (Sofóniás 3:9)

Jelentése egy lélekkel, egy hatolmmal. Zakariásnál:

„_De nem akarák meghallani, sőt vállaikat vonogaták”_ (Zakariás 7:11)

Jelentése, hogy teljes hatalmukkal ellenálltak. Ésaiás:

„_Ötvöst fogadnak, hogy abból istent csináljon; meghajolnak, leborulnak előtte. Vállukra veszik azt és hordozzák”_ (Ésaiás 46:6, 7)

Jelentése, hogy teljes hatalmukkal a bálványt imádják, melyet a „vállukon hordoznak”.

\[4\] Újra:

„_Mert egy gyermek születik nékünk, fiú adatik nékünk, és az uralom az ő vállán lészen, és hívják nevét: csodálatosnak, tanácsosnak, erős Istennek, örökkévalóság atyjának, békesség fejedelmének!”_ (Ésaiás 9:6)

Az Úrról mondja ezt, és az Ő erejéről, és hatalmáról, ezért mondja: az „ő vállán”. Újra:

„_S az ő vállára adom a Dávid házának kulcsát, és a mit megnyit, senki be nem zárja, és a mit bezár, nem nyitja meg senki.”_ (Ésaiás 22:22)

Hasonlóképpen az Úrról mondja ezt: „az ő vállára adom a Dávid házának kulcsát” jelenti az Ő erejét és hatalmát.

AC 1086. És háttal menve. Ez jelenti, hogy nem szentelnek figyelmet a hibáknak, és a romlottságoknak, nyilvánvaló a „háttal menve” jelentéséből, mivel félrefordítják a szemüket, és nem látnak; ami kitűnik a következőkből, ahol azt mondják, hogy nem látták apjuk mezítelenségét. „Nem látni” belső értelemben az, hogy nem szentelnek figyelmet valaminek.

AC 1087. Takarák be atyjok mezítelenségét. Ez jelenti, hogy megbocsátottak nekik, ami nyilvánvaló mind az összefüggésből, mind a „mezítelenség” jelentéséből, vagyis a romlottságból.

AC 1088. S arccal hátra meg sem láták atyjok mezítelenségét. Az, hogy így kell lennie, és hogy az okoskodásból eredő tévedésekhez és hibákhoz hasonló dolgokra nem kellene figyelni, nyilvánvaló az ismétlésből. Majdnem ugyanazokat a dolgokat mondják el itt is, mint előzőleg, ezért ezek a szavak egyszersmint következtetés is. Mert olyan volt ezen anyaegyház, vagy az egyház emberének tulajdonsága, hogy nem cselekedett ily módon rosszindulatból, hanem csupán hiszékenységből, ahogy az a most következőkből nyilvánvaló, ahol azt mondják „felserkent Noé mámorából”, azaz jobban tájékozódott. A témával kapcsolatban, amivel itt foglalkoznak, elmondhatjuk, hogy azok, akik nincsenek emberszeretetben, csak gonoszságot hisznek a felebarátjaikról, és csupa gonoszságot mondanak. Amennyiben jót mondanának, azt csak saját érdekükben teszik, vagy annak érdekében, akit a barátság képzetében áltatnak. Azonban azok, akik emberszeretettel bírnak, csak jót gondolnak a felebarátaikról és csak jót mondanak róluk, nem saját érdekükben vagy a másik kedvéért, akit áltatnak, hanem az Úrtól eredő emberszeretet dolgozik bennük. Az elsők olyanok, mint a gonosz szellemek, az utóbbiak, mint az angyalok, akik az emberrel vannak. A gonosz szellemek csak a gonoszt és hamisat sarkallják az emberben, és elítélik őt. Az angyalok csak a jót és igazt ösztönzik, és megbocsátanak minden gonoszt és hamisat. Ebből nyilvánvaló, hogy azokat, kikben nincs emberszeretet, a gonosz irányítja, akiken keresztül az ember a pokollal értekezik. Akikben van emberszeretet, azokat az angyalok irányítják, akiken keresztül a mennyel értekeznek.

AC 1089. 24. vers. _Hogy felserkene Noé mámorából, és megtudá a mit vele az ő kisebbik fia cselekedett vala._ „Hogy felserkene Noé mámorából” jelenti, hogy jobban tájékozódott; „és megtudá a mit vele az ő kisebbik fia cselekedett vala” jelenti, hogy a külső imádat elhatárolódott a belsőtől, annyira, hogy nevetség tárgyává tette.

AC 1090. Hogy felserkene Noé mámorából. Ez jelenti, hogy jobban tájékozódott, nyilvánvaló a mámor utáni „felserkenés” jelentéséből. Amikor „részeg” volt (21. vers) azt jelentette, hogy hibákba esett, ezért a „felserkenése” semmi más, mint hogy hibáit elhagyta.

AC 1091. És megtudá a mit vele az ő kisebbik fia cselekedett vala. Ez jelenti, hogy a külső imádat elhatárolódott a belsőtől, annyira, hogy nevetség tárgyává tette. Betű és történelem szerinti értelemben úgy tűnik, mintha Kám lenne a legkisebb fiú, de a következő versből nyilvánvaló, hogy Kanaán az, mert azt mondják „átkozott Kanaán” majd később (26, 27. vers) azt mondják, hogy Kanaán legyen szolga. Annak okáról, hogy semmit sem mondanak Kámról, a következő versben lesz szó. Itt mi csupán megemlítjük, hogy miért az a sorrend, hogy először Sémet, másodiknak Kámot, harmadiknak Jáfetet, és negyediknek Kanaánt nevezik meg. Az emberszeretet az első az egyházban, vagyis Sém. A hit a második, vagyis Kám. Az emberszeretetből eredő imádat a harmadik, vagyis Jáfet. A hit és emberszeretet nélküli külső imádat a negyedik, vagyis Kanaán. Az emberszeretet a hit testvére, így az emberszeretetből eredő imádat is. Az emberszeretet nélküli külső imádat azonban a „szolgák szolgája”.

AC 1092. 25. vers. _Monda: Átkozott Kanaán! Szolgák szolgája legyen atyjafiai közt_. „Átkozott Kanaán” jelenti, hogy a belső imádattól elkülönült külső imádat elfordult az Úrtól; „szolgák szolgája legyen atyjafiai közt” jelenti a legalávalóbb dolgot az egyházban.

AC 1093. Átkozott Kanaán. Ez jelenti, hogy a belső imádattól elkülönült külső imádat elfordult az Úrtól, ami nyilvánvaló „Kanaán” és az „átkozott” jelentéséből. Az, hogy „Kanaán” a belső imádattól elkülönült külső imádat, nyilvánvaló abból, amit előzőleg elmondtunk Kanaánról, és abból, hogy azt mondják, „átkozott”, valamint abból, hogy a következőkben a szolgák szolgája lett. Továbbá valaki, aki mind Sém, mind Jáfet szolgája, nem jelenthet semmi mást, mint valamit, ami elkülönült az egyháztól, mint például egyedül a külső imádata. Ez nyilvánvaló az „átkozott” jelentéséből, lévén az ilyen elfordult magától, mert az Úr nem átkoz meg senkit, még csak nem is mérges soha; hanem az ember az, aki megátkozza magát azzal, hogy elfordul az Úrtól. Lásd, amit kijelentettünk, és megmutattunk fent (223, 245, 592 sz.) Az Úr olyan messze van attól, hogy megátkozzon, vagy mérges legyen valakire, mint a menny a földtől. Ki hiheti el, hogy az Úr, aki mindentudó, mindenható és az Ő bölcsessége uralkodik a világmindenségen, ezáltal teljesen felette áll minden gyengeségnek, mérges az olyan szerencsétlen porra, mint az emberek, akik alig tudnak valamit arról, hogy mit tesznek, és maguktól semmi mást nem tudnak tenni, mint gonosz dolgot? Ezért nem lehetséges az Úr számára, hogy mérges legyen, vagy más, mint megbocsátó.

\[2\] Az itt elrejtett titkok pusztán abból láthatók, hogy nem Kám átkozott, amikor még ő volt az, aki látta apja mezítelenségét, és elmondta az bátyjainak, hanem a fia Kanaán, aki nem az egyetlen fia, nem is elsőszülöttje volt, hanem a negyedik a sorban, ami nyilvánvaló Mózes I. könyvéből (10:6), ahol Kám fiainak Khúst, Miczráimot, Pútot és Kanaánt nevezik meg. Az Isteni Törvény az volt, hogy egy fiú ne viselje az apja romlottságát, amint az nyilvánvaló Ezékielnél:

„_A mely lélek vétkezik, annak kell meghalni; a fiú ne viselje az apa vétkét, se az apa ne viselje a fiú vétkét”_ (Ezékiel 18:20, Mózes V. könyve 24:16; Királyok II. könyve 14:6)

Ugyanez tűnik ki abból a felfogásból is, hogy ez a vétek olyan kicsinek látszik (vagyis Kám meglátta apja mezítelenségét, és elmondta azt bátyjainak), hogy az összes utód nem lehet átkozott érte. Mindebből nyilvánvaló, hogy itt vannak elrejtve titkok.

\[3\] Azért van, hogy „Kámot” most nem nevezik meg, csak „Kanaánt”, mert „Kám” az emberszeretettől elhatárolódott hitet jelenti a szellemi egyházban. Ez nem lehet átkozott, mert ebben az egyházban van szentség a hitben, mert van benne igazság. Bár ott nincs hit, amikor nincs emberszeretet, mégis ahogy az ember újjászületik a hit ismeretének eszközeivel, ez a hit összekapcsolódhat az emberszeretettel. Így bizonyos értelemben az a bátyja, vagy a bátyjává válhat, ezért nem Kám, hanem Kanaán volt átkozott. Továbbá Kanaán földjének lakói nagyrészt olyan természetűek voltak, hogy minden imádatuk csak külsőből állt, mint a zsidóké vagy a pogányoké. Ilyenek az itt levő titkok, ha nem lett volna így, Kanaán sohasem vette volna át Kám helyét. A külső imádat elkülönült a belsőtől, elfordult tőle, így megátkozta magát, ami teljesen nyilvánvaló abból a felfogásból, hogy azok, akik külső imádatban vannak, csupán a világi, testi és földi dolgokat imádják, ezért lefelé néznek, és gondolataikat, és életüket ezekbe a dolgokba merítik, melyről most többet nem fogunk mondani.

AC 1094. Szolgák szolgája legyen atyjafiai közt. Ez jelenti a legalávalóbb dolgot az egyházban, ami nyilvánvaló a külső imádat természetéből, amikor az elkülönül a belsőtől. A külső imádat önmagában semmi, hacsak nincs belső imádat, amely szentté teszi, ez mindenki számára nyilvánvaló. Mert mi más lenne a külső rajongása a szív rajongása nélkül, ha nem egy gesztus? Vagy mi más az ajkak imája, ha nincs benne gondolat, mint csupán fecsegés? Mi más bármilyen munka, ha nincs célja, mint semmi? Magában minden külső dolog egy élettelen ügy, élni csupán abból lehet, ami belső.

\[2\] A belső imádattól elkülönült külső imádat természetét számomra a másvilág sok dolga tette nyilvánvalóvá. A boszorkányoknak vannak látogatott templomaik, és szentségeik egyeznek másokéval. Így a csalóknak valójában többet kell ezzel foglalkozniuk, mint másoknak; valamint azoknak, akik kedvelik a rablást, és a kapzsiságot; ők mégis pokoliak, és igen nagy gyűlöletet viselnek az Úr és felebarátjuk iránt. A belső imádatuk a külsőben olyan, hogy látható lehessen a világ által; vagy hogy élvezhessék a világi, földi, és testi dolgokat, melyeket ők kívánnak; vagy megtéveszthessenek a szentség leple alatt; vagy egy bizonyos elvárt viselkedés által. Az ilyen személyek nagyon hajlamosak arra, hogy imádjanak bármilyen istent, vagy bármilyen bálványt, ami kedvez nekik, és a kívánságaik nagyon leplezetlenek. Különösen a zsidóknál, akik, hogy imádatuk kifejezése semmi másból ne álljon, mint külsőségből, ez gyakran csúszik át bálványimádásba. Ennek oka, hogy az ilyen imádat magában csupán bálványimádat, csak a külső iránt szól az imádat.

\[3\] Kánaán földjének pogányainak, akik Baált, és más isteneket imádtak, közel hasonló külső imádata volt; nekik nemcsak templomaik és oltáraik voltak, hanem áldoztak is. Így a külső imádatuk csak egy kicsit különbözött a zsidókétól, kivéve abban, hogy ők Baál, Astaroth és más neveket adtak isteneiknek. A zsidók Jehova nevét adták neki, mint ahogy napjainkban is, feltételezvén, hogy csupán a Jehova elnevezés szentté és kiválasztottakká teszi őket. Ennek eredménye az lett, hogy jobban elítélték őket, mint másokat; mert ily módon képesen voltak megszentségteleníteni azt, ami szent, melyet a pogányok nem tudtak megtenni. Az ilyen imádatot hívták „Kanaánnak”, akire azt mondják, legyen a „szolgák szolgája”. A „szolgák szolgája” jelenti a legalávalóbb dolgot az egyházban, ahogy azt láthatjuk a következő versben.

AC 1095. 26. vers. _Azután monda: Áldott az Úr, Sémnek Istene, néki légyen szolgája Kanaán!_ „Áldott az Úr, Sémnek Istene” jelent minden jót azoknak, akik a belsőből imádják az Urat; „Sém”a belső egyház; „néki légyen szolgája Kanaán” jelenti, hogy aki csupán a külsők alapján végzi az imádatot, azok között van, akik alávaló szolgálatot végezhetnek az egyház emberének.

AC 1096. Áldott az Úr, Sémnek Istene. Ez jelent minden jót azoknak, akik a belsőből imádják az Urat, ami nyilvánvaló az „áldott” jelentéséből. Az áldás minden jót magában foglal: mennyeit, szellemit, és természetit; mindezeket jelenti az „áldás” belső értelemben. Belső értelemben az „áldás” jelenti az összes világi, testi, és földi jót; de ezek – ha áldások – szükségszerűen belső áldás révén azok; mert egyedül ez áldás, mert ez örökkévaló és csatlakozik minden boldogsághoz, és mert az áldás igazi léte. Mert mi valójában, ha nem örökkévaló? Minden egyéb létezés megszűnik létezni. Szokásos volt az ősiek között azt mondani „áldott az Úr”, melyen azt értették, hogy Tőle van minden áldás, vagyis minden jó. Ugyanez volt a hálaadás kifejezése, mert az Úr megáld, és áldott; mint Dávidnál (Zsoltárok könyve 28:6; 31:21; 41:13; 66:20; 68:19, 35; 72:18, 19; 89:52; 119:12; 124:6; 135:21; 144:1; és sok más helyen).

\[2\] „Áldott az Úr” mondják itt, mert „Sém”, vagy a belső egyház, a téma, amivel itt foglalkoznak, mely egyházról mondják, legyen belső az emberszeretetből. Az emberszeretetben jelen van az Úr, akit itt úgy hívnak, hogy „Úr Isten”. Azonban Őt nem így hívják a külső egyházban, mert bár az Úr ott is jelen van, azért annyira nincsen, mint a belső egyház emberében. A külső egyház embere még azt hiszi, hogy az emberszeretet jóságát magától teszi, és ezért, amikor a téma, amivel foglalkoznak, a külső egyház embere, az Urat „Istennek” hívják, mint a következő versben Jáfetre vonatkozóan: „terjessze ki Isten Jáfetet”. Minden jó azok adagja, akik belülről imádják az Urat, és ez nyilvánvaló a dolgok sorrendjéből is. A sorrend ez: az Úrtól jövő minden dolog mennyei, a mennyeiből jövő minden dolog szellemi, a szellemiből jövő minden dolog természeti. Minden dolog előjövő sorrendje ez, ezért ez a beáramlás sorrendje.

\[3\] A mennyei az Úr, és a felebarát iránti szeretet. Ahol nincs szeretet, a kapcsolat megszakad, és az Úr, aki kizárólag a mennyein, vagyis a szereteten keresztül áramlik be, nincs jelen. Amikor nincs mennyei, ott nem lehetséges semmi szellemi, mert minden szellemi az Úrtól jön a mennyein keresztül. A szellemi - hit, ezért nem hit, csak akkor, ha az emberszereteten, vagy szereteten keresztül az Úrtól jön. Hasonló a helyzet a természetivel is. Ugyanezen sorrend szerint áramlik be minden jó. Ebből következik, hogy azoknál van minden jó, akik az Urat a belsőből imádják, vagyis emberszeretetből. Azoknál, akik nem emberszeretetből imádják Őt, nincs jó, csak a jónak utánzatai, amelyek magukban gonoszok, mint amilyen a gyűlölet és házasságtörés öröme, mely önmagában tekintve semmi, csak egy ürülékes öröm, amellyé a másvilágon is változik.

AC 1097. Néki légyen szolgája Kanaán. Hogy ez jelenti, hogy aki csupán a külsők alapján végzi az imádatot, azok között van, akik alávaló szolgálatot végezhetnek az egyház emberének, különösen nyilvánvaló a Zsidó Egyház képviselőiből. A Zsidó Egyházban a belső egyházat Júda és Izrael képviselte; Júda a mennyei egyházat, Izrael a szellemit, és Jákob a külsőt. Azokat azonban, akiknek imádata csupán külsőségekből állott, a pogányok képviselték, akiket idegeneknek hívtak, és akik a szolgáik voltak, és alantas szolgálatot végeztek az egyházban. Mint Ésaiásnál:

„_És ott állnak az idegenek, és legeltetik juhaitokat, és a jövevények szántóitok és vinczelléreitek lesznek. Ti pedig az Úr papjainak hívattattok, Istenünk szolgáinak neveztettek; a népek gazdagságát eszitek, és azok dicsőségével dicsekedtek.”_ (Ésaiás 61:5, 6)

Itt a mennyei embereket hívják az „Úr papjainak”, a szellemi embereket „Istenünk szolgáinak”, azokat, akik csupán külső dolgok alapján végzik az imádatot, „jövevényeknek” hívják, akiknek a legelőkön, és szőlőkben kell dolgozniuk.

\[2\] Újra:

_Az idegenek megépítik kőfalaidat, és királyaik szolgálnak_ _néked_ (Ésaiás 60:10)

Ahol hasonló módon a szolgálataikat említik. Józsuénél a Gibeonitákra vonatkozóan:

_Most azért átkozottak legyetek, és ne fogyjon ki közületek a szolga, a favágó és vízhordó az én Istenemnek házába; És tevé őket Józsué azon a napon favágókká és vízhordókká a gyülekezethez és az Úr oltárához_ (Józsué 9:23, 27)

Máshol látható, hogy kiket képviseltek a Gibeoniták, mert szövetségben voltak velük annak ellenére, hogy azok között voltak, akik szolgáltak az egyházban. Az idegenekre vonatkozóan azt a törvényt hozták, hogy ha békét kapnak, és kinyitják kapujukat, adófizetők lehetnek, és szolgálhatnak (Mózes V. könyve 22:2; Királyok I. könyve 9:21, 22). Minden írott dolog az Igében, mely a Zsidó Egyházra vonatkozik, az Úr királyságának képviselője volt. Az Úr királysága olyan, hogy benne mindenkinek, bárki és bármi legyen is, valami hasznosat kell tennie. Semmi más, csak a haszon, amit figyelembe vesz az Úr az Ő királyságában. Még a pokoli dolgoknak is kell, hogy legyen valami haszna, de ezek igen alantasak. Akik csupán külső imádattal bírnak, mely elkülönült a belsőtől, azok között vannak, akiknek a másik életben alantas hasznuk van.

\[3\] Továbbá a Zsidó Egyház képviselői olyan természetűek voltak, hogy nem volt gondolatuk arról a személyről, akit képviseltek, hanem csak a dologról, amit képviseltek. Például a zsidók esetében, akik semmi esetre sem voltak mennyei emberek, mégis képviselték őket. Izrael semmi esetre sem volt szellemi ember, mégis képviselte őt, és így volt Jákobbal, és a többiekkel. Ugyanez volt a helyzet a királyokkal és a papokkal, akik az Úr királyságát, és szentségét képviselték. Ez teljesen nyilvánvaló az élettelen dolgok használatából, melyet a képviseletre használtak: mint Áron ruhája, maga az oltár, a kenyér asztala, a lámpák, a kenyér és bor, emellett a tehenek, ökrök, kecskék, birkák, gidák, bárányok, galambok, és gerlék. Mivel Júda, és Izrael fiai csak az Úr egyházának a belső és külső imádatát képviselték, és másoknál jobban helyezték csak a külsőségekre az imádatot, mindenekelőtt őket hívták „Kanaánnak”, az itteni jelentése szerint.

AC 1098. Mit jelent „Sém”, és mit jelent „Jáfet”, vagyis ki a belső egyház embere, és ki a külső egyház embere, és mit jelent „Kanaán”, ez nyilvánvaló lesz a következő tényezők alapján. A belső egyház emberének minden jó tette, és minden igaz gondolata az Úrnak tulajdonítható. A külső egyház embere azonban nem tudja, hogyan tegye ezt, és mégis jót cselekszik. A belső egyház emberének az emberszeretetből ered az Úr iránti imádata, ezért a belső imádat elsőrendű fontosságú, a külső imádat nem ilyen elhagyhatatlan. A külső egyház embere a külső imádatot alapvetővé teszi, és nem tudja mi a belső imádat, bár van neki ilyen. A belső egyház embere hiszi, hogy a tudata ellen cselekszik, ha ő nem imádja az Urat a belsőből; míg a külső egyház embere azt hiszi, hogy a tudata ellen cselekszik, ha nem a látható külső szertartásokon keresztül imád. Nagyon sok dolog van a belső egyház emberének tudatában, mert nagyon sok dolgot ismer az Ige belső értelméből. Sokkal kevesebb dolog van a külső egyház emberének tudatában, mert kevés dolgot ismer az Ige belső értelméből. Az elsőt, vagyis a belső egyház emberét hívják „Sémnek”, az utóbbit, vagyis a külső egyház emberét hívják „Jáfetnek”. Azt azonban, aki csak külsőségekből álló imádatot végez, és nincs emberszeretete, következésképpen nincs tudata, „Kánaánnak” hívják.

AC 1099. 27. vers. _Terjeszsze ki Isten Jáfetet, lakozzék Sémnek sátraiban; légyen néki szolgája a Kanaán!_ „Jáfet” jelenti, mint előzőleg a vonatkozó külső egyházat; „terjeszsze ki Isten Jáfetet” jelenti az ő megvilágosodását; „lakozzék Sémnek sátraiban” jelenti szabályszerűen, hogy belső imádat lehet a külsőben; „légyen néki szolgája a Kanaán”jelenti itt is, mint előzőleg, hogy azok, akik csak a külsőségekből álló imádatot végzik, alantas szolgálatokra képesek.

AC 1100. Azt, hogy „Jáfet” jelenti a vonatkozó külső egyházat, már kijelentettük; azt is, hogy mit jelent a külső egyház, vagyis külső imádatot, így azokat, akik nem tudják mi a belső ember, sem azt, hogy mi tartozik a belső emberhez, és mégis emberszeretetben élnek. Ezeknél az embereknél az Úr ugyanúgy jelen van, ha van emberszeretet, mert az Úr az emberszereteten keresztül munkálkodik. Ennek vonatkozásában ugyanaz a helyzet, mint a kis gyermekeknél, akiknél, bár nem tudják mi az emberszeretet, még kevésbé mi a hit, az Úr még inkább jelen van, mint a felnőtteknél, különösen akkor, ha a kis gyermekek emberszeretetben élnek együtt. Ugyanez a helyzet az egyszerű emberrel, aki ártatlan, emberszerető, és könyörületes. Egy ember számára teljesen haszontalan, hogy sok dolgot tudjon, ha nem él aszerint, amit tud. A tudásnak nincs más célja, mint hogy az ember ezáltal jobbá váljon. Amikor az ember jobb lesz, sokkal többje van, mint annak, aki számtalan dolgot tud, és mégsem jó; mert amit az utóbbi a sok tudással keres, az előbbi már birtokolja azt. Teljesen más a helyzet azokkal, akik sok igazságot, és jóságot ismernek, ugyanakkor bírnak emberszeretettel, és tudattal; mert az ilyenek a belső egyház „Sém” emberei. Azok, akik keveset tudnak, ám van tudatuk, a másvilágon világosodnak meg, annyira, hogy angyalokká váljanak, és kimondhatatlan bölcsességet és értelmet birtokoljanak. Ezeket jelenti „Jáfet”.

AC 1101. „Terjeszsze ki Isten Jáfetet” jelenti az egyház megvilágosodását. Szó szerinti értelemben a „kiterjeszteni” az, hogy a határokat kitolni, de belső értelemben megvilágosodni; mert a megvilágosodás úgymond a bölcsesség és az értelem határainak kiterjesztése. Mint Ésaiásnál:

„_Szélesítsd ki a sátorod helyét, és hajlékidnak kárpitjait terjeszszék ki”_ (Ésaiás 54:2)

Jelentve a megvilágosodást a szellemi dolgokban. A külső egyház embere „kiszélesedik”, amikor a hit igazságai, és jóságai vezérlik; és ha emberszeretettel bír, egyre inkább megerősödik. Emellett minél inkább ez vezérli, annál inkább szétoszlik az értelmi részének felhője – annak az értelmi résznek, melyben, amint mondtuk, az emberszeretet és tudat van.

AC 1102. Lakozzék Sémnek sátraiban. Hogy ez jelenti szabályszerűen, hogy belső imádat lehet a külsőben, nyilvánvaló mindabból, amit már előzőleg elmondtunk Sémre vonatkozóan, vagyis, hogy Sém” a belső egyház, vagy belső imádat, és hogy a külső imádat nem más, mint egy élettelen vagy tisztátalan dolog, hacsak nincs benne belső imádat, ami élővé, és megszenteltté teszi. Az, hogy a „sátrak” semmi mást nem jelentenek, mint a szeretet szentségét, és az abból eredő imádatot, nyilvánvaló a „sátor” jelentéséből (414 sz.). Az ősiek között szokásos volt, hogy „utazásról”, és „sátrakban élésről” beszéltek, amelyen belső értelemben a szent imádatot értették, ennek oka az volt, hogy a legősibb emberek nemcsak utaztak sátraikkal, hanem azokban is éltek, és a szent imádatot is azokban végezték. Így az „utazás”, és a „lakozás” belső értelemben az élést jelentette.

\[2\] Az, hogy a „sátrak” jelentik a szent imádatot, a következő passzusok (414 sz.) igazolhatják. Dávidnál:

„_És elveté magától Silói hajlékát, a sátort, a melyben lakott vala az emberek_ _között”_ (Zsoltárok könyve 78:60)

Ahol a sátor ugyanazt jelenti, mint a „templom”, melyben, azt mondják, az Úr „lakik”, amikor jelen van az embernél a szeretetben. Az embert, aki szent imádatban élt, az ősiek sátornak nevezték, azután pedig templomnak. Ésaiásnál:

„_Szélesítsd ki a sátorod helyét, és hajlékidnak kárpitjait terjeszszék ki”_ (Ésaiás 54:2)

Jelenti az igaz imádat dolgaiban való megvilágosodást. Jeremiásnál:

„_Bizony elpusztul az egész föld, nagy hamarsággal elpusztulnak az én sátraim, kárpitjaim egy pillantás alatt!”_ (Jeremiás 4:20)

Ahol teljesen nyilvánvaló, hogy a sátrak semmi mást nem jelentenek, mint a szent imádatot. Zakariásnál:

„_Jeruzsálem tovább is a helyén marad Jeruzsálemben! És megoltalmazza az Úr Júdának sátrait”_ (Zakariás 12:6, 7)

Ahol „Júda sátrai” az Úrnak a szeretet szentségéből eredő imádatát jelentik.

\[3\] Ezekből a passzusokból most már nyilvánvaló, hogy mi a „lakozék Sémnek sátraiban”, nevezetesen, hogy van belső imádat a külsőben. Mivel Jáfet, vagyis a külső egyház embere nem igazán tudja, hogy mik a belső dolgok, ezt röviden elmondjuk. Amikor egy ember magában érzi, vagy észleli, hogy jó gondolatai vannak az Úrra vonatkozóan, és ugyanúgy jó gondolatai vannak a felebarátra vonatkozóan, és kedves szolgálatokat kíván neki teljesíteni, nem a maga hasznára, vagy dicsőségére. Amikor azt érzi, hogy sajnálja azt, aki bajban van, és még inkább azt, aki a hit elveinek vonatkozásában hibázik, akkor tudhatja, hogy Sém sátraiban lakik, vagyis belső dolgokkal bír, melyen keresztül az Úr munkálkodik.

AC 1103. Légyen néki szolgája a Kanaán. Ez jelenti, hogy azok, akik csak a külsőségekből álló imádatot végzik, alantas szolgálatokra képesek, nyilvánvaló abból, amit már fent elmondtunk Kanaánra vonatkozóan (25, 26. vers), lévén szolga. Az ilyen emberek valójában nem szolgák az Úr templomában a földön, mert sokan vannak magas állásokban, akik mindenki más fölé helyezkednek, akik semmit sem tesznek emberszeretetből, és tudatból, mégis nagy szigorúsággal figyelik az egyház külső dolgait, és még el is ítélik azokat, akik nem figyelik. Az ilyen személyek, mivel nincs emberszeretetük, tudatuk és az imádatot csak a külsők alapján végzik a belső nélkül, az Úr királyságában, vagyis a másvilágon szolgák; mert ők a boldogtalanok között vannak. A szolgálatok, melyeket végeznek, alávalók, és oly számosak, hogy nem tudják jól elvégezni, de erről az Úr isteni könyörületességéből majd ezután beszélünk. A másvilágon mindenkinek kivétel nélkül van valami haszna, mert az ember nem másért születik, mint hogy hasznos legyen a társadalom számára, melyben él, és a felebarát számára, mialatt a világon él, valamint a másvilágon az Úr jó gyönyörűsége szerint. Ebben a vonatkozásban az eset ugyanaz, mint az emberi testben, amely minden részének van valami haszna. Még azoknak is, melyeknek önmagukban semmi értékük sincs, mint a kedélyállapot, mely önmagában ürülékes, ugyanúgy, mint sok nyál, az epe, és egyéb váladékok, melyek nem csak az ételnél segítenek, hanem az ürülék elválasztásánál és belek kitisztításánál. Ilyenek a trágya és ganéj használata a mezőkön és szőlőkben; és sok más ilyen dolog.

AC 1104. 28, 29. vers. _Éle pedig Noé az özönvíz után háromszáz ötven esztendeig. És vala Noé egész életének ideje kilenczszáz ötven esztendő; és meghala_. Ezek a szavak jelentik az első Ősi Egyház időtartamát, és ugyanakkor az állapotát is.

AC 1105. Az, hogy ezeket a dolgokat jelentik, nyilvánvaló abból, amit előzőleg elmondtunk a számokra, és évekre vonatkozóan. (482, 487, 488, 493, 575, 647, 648 sz.)

A PUSZTASÁGRA VONATKOZÓAN

AC 1106. Sok személy van, aki világi élete alatt egyszerűségből és tudatlanságból magába szívja a vallási hiedelmek hamisságait, mégis van egyfajta tudatuk a hitük tanaival kapcsolatban, és nem szeretik, ha mások gyűlöletben, bosszúban, és házasságtörésben élnek. A másvilágon ezen személyeket nem mutatják be a mennyei társadalmaknak addig, amíg ezekben a hamisságokban maradnak, mivel megfertőznék azokat; ezért őket egy ideig lentebbi földön tartják annak érdekében, hogy megszabaduljanak hamis elveiktől. Az idő, amíg ott tartózkodnak hosszabb, vagy rövidebb a hamisság természete szerint, az ezeket követő élet szerint, és annak fokozata szerint, ahogy az elvekben megerősítették magukat. Néhányan súlyosan szenvednek, néhányan kevésbé. Ezek azok a szenvedések, melyeket Pusztaságnak neveznek, és gyakran említenek. Amikor a pusztaság időszaka befejeződik, a mennybe viszik őket, és mint újonnan jötteket irányítják őket a hit igazságaiban az angyalok által, akiktől kapják azokat.

AC 1107. Vannak néhányan, akik nagyon szeretnének pusztává lenni, és így megszabadulni a hamis elvektől, melyeket magukkal hoztak a világról. (Senki sem szabadulhat meg hamis elveitől a másvilágon, csak az idő múlásával és az Úr által rendelkezésre bocsátott eszközökkel.) Mialatt ezen személyek a lentebbi földön maradnak, az Úr a megszabadítás reményében tartja őket, és a belátható végnek a gondolatában, mely az, hogy megváltoznak, és előkészülnek arra, hogy mennyei boldogságot kapjanak.

AC 1108. Néhányat az alvás és az ébrenlét közti állapotban tartanak, és ők nagyon keveset gondolkodnak, kivéve akkor, amikor olyanok, mintha ébren lennének – ilyen váltakozva történik –, és ekkor arra emlékeznek, amit testi életükben tettek és gondoltak, majd ismét visszasüllyednek az ébrenlét és alvás közti állapotba. Ily módon kiürülnek. A bal láb alatt, egy kicsit elöl vannak.

AC 1109. Azokat, akik teljesen magukénak vallják a hamis elveket, teljes tudatlanságba süllyesztik, ekkor teljes sötétségben és zavarodottságban vannak, így már akkoris, mikor csupán gondolnak azokra a dolgokra, melyeket magukénak vallanak, belső fájdalmat éreznek. Ám egy bizonyos idő elteltével olyanok lesznek, mintha újjáteremtették volna őket, és a hit igazságaival lesznek eltöltve.

AC 1110. Azoknál, akik azt feltételezik, hogy igazságosság, és érdem van a jó munkájuk számláján, és így maguknak tulajdonítják üdvözülésük eredményességét, nem pedig az Úrnak és az Ő igazságosságának és érdemének, és életük folyamán magukat megerősítették ebben a gondolatban, a másvilágon a hamisság elvei képzelgésekbe fordulnak, és úgy tűnnek maguknak, mintha fát vágnának; pontosan így látszik. Beszéltem velük. Amikor elmerülnek a munkában, és megkérdezik őket, hogy vajon fáradtak-e, azt válaszolják, hogy még nem végeztek elég munkát ahhoz, hogy képesek legyenek megérdemelni a mennyet. Amikor fát vágnak, úgy tűnik számukra, hogy az Úr jelenik meg a fa alatt, mintha a fa volna az érdem, amit kapnak. Minél inkább megjelenik az Úr a fában, annál tovább maradnak ebben a helyzetben; de amikor kezd eltűnni, ürességük a vége felé közeledik. Mire ilyenekké válnak, ők is beengedhetők lesznek a jó társadalmakba, de még sokáig ingadoznak igazság és hamisság között. Nagy gondot fordít rájuk az Úr, mert ők kötelességtudó életet éltek, és Ő időről időre angyalokat küld hozzájuk. Ők azok, akiket a Zsidó Egyházban a favágók képviselnek. (Jósua 9:23, 27).

AC 1111. Akik jó polgári, és erkölcsi életet éltek, de meggyőzték magukat, hogy a munkájuk alapján érdemlik meg a mennyet, és azt hitték, hogy elég csak egyetlen Istent, mint a világmindenség Teremtőjét elfogadni, a másvilágon a hamis elveik olyan képzelgésekbe fordulnak, hogy magukat úgy látják, hogy füvet kaszálnak, és fűvágóknak hívják őket. Ők hidegek, és a kaszálással próbálják magukat felmelegíteni. Néha körbemennek és érdeklődnek azoknál, akikkel találkoznak, hogy vajon tudnának-e adni nekik egy kis meleget, melyet valójában a szellemek meg tudnak tenni, de a meleg, melyet kapnak nincs hatással rájuk, mert ez külső, míg amit ők akarnak, az belső meleg. Ezért visszatérnek a fűkaszáláshoz, és munkájuk által meleghez jutnak. Éreztem a hidegségüket. Mindig reménykednek, hogy felviszik őket a mennybe, és néha megbeszélik egymással, hogyan mutathatnák be magukat saját hatalmuk által. Mivel ezek a személyek jó munkát végeztek, azok között vannak, akik kiürülnek; végül egy idő után bevezetik őket a jó társadalmakba, és kioktatják őket.

AC 1112. Azokat, akik a hit igazságában és jóságában éltek, és ezáltal rendelkeztek tudattal, és emberszeretettel teli életet éltek, az Úr azonnal a mennybe viszi haláluk után.

AC 1113. Vannak lányok, akiket bujálkodásra csábítottak, és meggyőzték őket, hogy semmi gonosz nincs abban, lévén az más tekintetben helyesen elrendezve. Velük, mert még nincsenek abban a korban, hogy képesek lennének tudni és megítélni, hogy milyen az élet, egy oktató van, aki nagyon szigorú, és megbünteti őket, ha bármikor gondolatban erkölcstelenségre akarnak törekedni. Tőle nagyon félnek, és ily módon kiürülnek. Azonban azok a felnőtt nők, akik bujálkodtak, és más nőket elcsábítottak, nem mennek keresztül a kiürülésen, hanem a pokolban vannak.

MÓZES I. KÖNYVE 10. FEJEZET

A LEGŐSIBB EGYHÁZRA VONATKOZÓAN, MELYET EMBERNEK, VAGY ÁDÁMNAK HÍVTAK

AC 1114. Az angyalok, és szellemek, vagy az emberek haláluk után, amikor az Úr megengedi, találkozhatnak mindenkivel, akit ismertek ezen a világon, vagy hallottak róla – bárkivel, akivel szeretnének –, láthatják őket, ahogy most, vagy társaloghatnak velük. Csodálatos mondani, kéznél vannak abban a pillanatban, méghozzá igen bizalmasan. Így nem csak a barátokkal lehetséges beszélni, akik általában megtalálják egymást, de azokkal is, akiket tiszteltek és nagyrabecsültek. Az Úr Isteni könyörületességéből megengedték nekem, hogy társalogjak nem csak azokkal, akiket ismertem, mikor még testükben éltek, de azokkal is, akiknek különleges jelentőséggel bírnak az Igében. Azokkal is, akik a Legősibb Egyház tagjai voltak, akiket Embernek, vagy Ádámnak hívtak, és néhánnyal, akik a következő egyházakból voltak, méghozzá annak érdekében, hogy megtudhassam, hogy Mózes I. könyvének nevei egyházakat jelentenek, és hogy megtudhassam, milyen volt a természete ezen idők egyházai embereinek. Ezért a következőkben beszámolok arról, ami megadatott nekem megtudni a Legősibb Egyházról.

AC 1115. Azok, akik a Legősibb Egyház voltak, melyet Embernek, vagy Ádámnak neveztek, és akik mennyei emberek voltak, nagyon magasan a fej fölött vannak, és együtt laknak a legnagyobb boldogságban. Azt mondták, hogy mások ritkán jönnek hozzájuk, csak időnként néhányan, ahogy kifejezték: a „világmindenségből”. Nem csak azért voltak magasan a fej felett, mert kiemelkedő szellemek voltak, hanem azért is, hogy irányítani tudják azokat, akik ott vannak.

AC 1116. Megmutatták azok lakóhelyét, akik a Legősibb Egyház második és harmadik utódjai voltak. Pompásak, nagyon hosszúak, és változatossá teszik azokat a fénylő bíbor és a gyönyörű azúrkék színek. Az angyaloknak van a legpompásabb lakóhelyük, leírni sem lehet, bár én gyakran láttam. Szemükben olyan igazi a megjelenésük, hogy semmi sem lehetne igazibb. De hogy honnan jön az ilyen igazi megjelenés, azt megmutatjuk a következőkben az Úr Isteni könyörületességéből. Aurában élnek, hogy úgy mondjam, egy csillogó gyöngy-, és néha gyémántszerű fényben. Csodálatos aurák vannak a másvilágon, kifejezhetetlen változatosságban. Nagyot tévednek azok, akik nem hiszik el, hogy ilyen dolgok léteznek, és jóval több, mint azt bárki fel tudná, vagy tudja fogni. Ezek valóban jelképek, mint azok a dolgok, amelyeket néha a próféták láttak, de mégis olyan igaziak, hogy a másvilágon ezeket igazinak tartják, míg a világi dolgokat viszonylag valószerűtlennek.

AC 1117. Igen erős fényben élnek. Ennek a világnak fényét alig lehet ahhoz hasonlítani, amiben ők élnek. Ezt a fényt egy olyan fénnyel mutatták meg nekem, amely mintha lefolyt volna a szemem előtt. A Legősibb Egyház emberei azt mondták, hogy ugyanilyen fény van velük, de még erősebb.

AC 1118. Egy bizonyos befolyással, amit most nem tudok leírni, megmutatták nekem, milyen volt beszédük természete, amikor ezen a világon voltak – nem volt tagolt, mint napjaink kiejtett beszéde, hanem néma; és nem külső, hanem belső légzéssel hozták létre. Azt is megengedték nekem, hogy észleljem a belső légzésük természetét – hogy a köldöktől haladt a szív felé, majd az ajkakon ki, hang nélkül. Nem hatolt más fülébe, és ütötte meg külsőleg azt, amit a fül dobhártyájának neveznek, hanem egy bizonyos módon a szájon belül, valójában egy átjárón, melyet most Eustach-kürtnek neveznek. Megmutatták nekem, hogy ilyen beszéddel sokkal teljesebben fejezik ki az érzéseket és gondolatokat, mint a tagolt, kiejtett beszéddel amelyet szintén a légzéssel irányítanak, ami csak külső. Semmi sincs egyetlen szóban sem, amit ne a légzéssel irányítanánk. Azonban ők sokkal tökéletesebben csinálták a belső légzés miatt; mely, abból a tényből fakadóan, hogy belső, messze tökéletesebb, valamint használhatóbb és kényelmesebb a gondolatokhoz. Emellett az ajkuk enyhe mozgatásával is társalognak, és arcuk hozzáillő változtatásával. Mivel mennyei emberek, bármit gondolnak, az előragyog arcukról és szemeikből, melyeket azzal összhangban változtatnak. Semmilyen módon nem tudnak olyan arckifejezést felvenni, ami különbözik a gondolataiktól. A színlelés, és még inkább a csalás, számukra hatalmas bűn.

AC 1119. Élethűen megmutatták nekem, hogy a legősibb emberek belső légzése hogyan folyt át egyfajta külső, és így néma beszédbe, amit a másik észlelt a belső részében. Azt mondták, hogy ez a légzés velük változott, az Úrban való szeretetük, és hitük állapota szerint. Meg is indokolták, hogy ez nem lehet másként, mert értekeznek a mennyel; ugyanis együtt lélegeztek az angyalokkal, akiknek a társaságában voltak. Az angyaloknak olyan légzése van, melyhez hasonlít a belső légzés; és hasonló módon változik náluk is. Ha bármi történik velük, ami ellentétes az Úr iránti szeretettel és hittel, a légzésüket korlátozzák; de amikor a szeretet és hit boldogságában vannak, a légzésük szabad, és teljes. Valami hasonló megvan minden embernél, de a testi és világi szeretettel és elvekkel kapcsolatban. Amikor bármi ellene van ezeknek a dolgoknak, a légzés mérséklődik; amikor valami kedvező, a légzés szabad, és teljes. Ezek, mindazonáltal, a külső légzés különbözőségei. Az angyalok légzéséről az Úr Isteni könyörületességéből ezután beszélünk.

AC 1120. Azt is megmutatták, hogy a Legősibb Egyház embereinek belső légzése, mely a köldöktől a mell belső területei felé irányult, az idők folyamán, vagyis az utódaiknál megváltozott, és inkább a hátsó területek és a has felé húzódott vissza, azaz kijjebb és lefelé. Végül az egyház utolsó utódjánál, mely közvetlenül az özönvíz előtt létezett, már csak alig valami belső légzés maradt; majd amikor semmi sem maradt a mellkasban, önszántukból megfulladtak. Ugyanakkor elkezdődött a külső légzés, és vele a kiejtett hangzás, vagyis a beszélt szavak nyelve. Az özönvíz előtti embereknél a légzés a szeretetük és hitük állapotának megfelelően létezett; végül, amikor nem volt szeretet, és nem volt hit, csak hamis meggyőződés, a belső légzés megszűnt; ezzel pedig az angyalokkal való azonnali értekezés, és észlelés.

AC 1121. A Legősibb Egyház fiai tudatták velem az észlelésükre vonatkozóan, hogy mindent észleltek, ami a hithez tartozott, majdnem úgy, ahogy az angyalok, akikkel értekeztek; méghozzá azért, mert a belső részük, vagy szellemük a belső légzés eszközeivel csatlakozott a mennyhez; az Úr és a felebarát iránti szeretet ennek a velejárója; mert az ember így csatlakozott az angyalokhoz a legteljesebb életükön keresztül, amely ilyen szeretetet tartalmaz. Azt mondták, hogy törvény írja elő nekik, mert az Úr és a felebarát iránti szeretetben voltak. Mivel ez a helyzet, bármit is ír elő a törvény, az megegyezik az ő észlelésükkel; míg amit tilt a törvény, az ellene van annak. Nem vonták kétségbe, hogy az összes törvény, mind az emberi, mind az Isteni, az Úr iránti szereteten, és a felebarát iránti emberszereteten alapul, és ezeket tekintették alapvetőnek. Azért, mivel az alapvető dolgok bennük vannak az Úrtól, tudnak minden dolgot, ami abból ered. Azt is hiszik, hogy azoknak, akik a világon élnek napjainkban, és szeretik az Urat és felebarátjukat, szintén a törvény írja elő, és ugyanolyan elfogadható polgárok bárhol a földön, mint lesznek a másvilágon is.

AC 1122. Továbbá azt is közölték velem, hogy a Legősibb Egyház emberei igen gyönyörűséges álmokat és képzeleteket látnák, melyek ugyanakkor férkőznek beléjük, mint az, amit kifejeznek. Ennélfogva az ő édeni képviselőjük, és sok más dolog. A külső értelem tárgyai, amik földiek, és világiak, ezért semmit sem jelentettek számukra; örömöt sem leltek bennük, csak abban, amit kifejeztek és képviseltek. Ezért amikor földi tárgyakra néznek, egyáltalán nem azokra gondolnak, hanem csak arra, amit a dolgok számukra jelentenek vagy képviselnek, és melyek igen örömteliek nekik. Ilyen dolgok voltak a mennyben, melyekből magát az Urat látják.

AC 1123. Társalogtam a Legősibb Egyház harmadik generációjával, akik azt mondták, hogy az ő idejükben, amikor a világon éltek, várták az Urat, aki megmentené az egész emberiséget; gyakran emlegették, hogy az asszony magja el fogja taposni a kígyó fejét. Azt mondták, hogy ebben az időben életük legnagyobb öröme az volt, hogy utódokat nemzettek. A legédesebb gyönyörűségük az volt, hogy az utódnemzés kedvéért szerették hitvesüket. Ezt ők a leggyönyörűségesebb élvezetnek és a legélvezetesebb gyönyörűségnek hívták, hozzátéve, hogy ezeknek az élvezeteknek, és gyönyörűségeknek észlelése a mennyből fakadt, mert az Úr születését várták.

AC 1124. A közelemben volt néhány utód, akik az özönvíz előtt éltek – nem azok, akik megsemmisültek, hanem azok, akik valamivel jobbak voltak náluk. Először óvatosan és meglehetősen észrevehetetlenül beáramlottak; de megadatott nekem, hogy észleljem, hogy belül gonoszok voltak, és hogy belül a szeretet ellen cselekedtek. Egy halott test áradt belőlük, így azok a szellemek, akik körülöttem voltak, elrepültek. Azt hitték annyira titokzatosak, hogy senki sem tudja észlelni, hogy mit gondolnak. Beszéltem velük az Úrról, hogy ők is várták-e Őt, ahogy az apjuk tette, vagy nem. Azt mondták, hogy úgy ábrázolták maguknak az Urat, mint egy öregembert, szentnek, szürke szakállal; és ők is szentté váltak Tőle, hasonlóan szakállassá; ezért emelkedett ilyen tisztelet a szakállak iránt az utódok között. Hozzátették, hogy most is képesek csodálni Őt, de már maguktól. De aztán jött egy angyal, akinek jelenlétét nem tudták elviselni.

AC 1125. Azt is megengedték nekem, hogy azokkal is társaloghassak, akik az „Énosnak” nevezett egyház emberei voltak, melyre vonatkozóan lásd Mózes II. Könyvét (4:26). A befolyásuk nyájas volt, társalgásuk szerény. Azt mondták, hogy ők egymással emberszeretetben éltek, és barátsággal szolgálták a többieket, akik közéjük jöttek. Azonban nyilvánvaló, hogy az ő emberszeretetük a barátság emberszeretete volt. Nyugodtan éltek, mint jó polgárok, és nem ártottak senkinek.

AC 1126. Egy keskeny szoba jelent meg nekem; az ajtó kinyílt, egy magas ember lépett a képbe, élénkfehérbe öltözve. Kíváncsi voltam, ki ő. Elmondták nekem, hogy a fehérbe öltözött emberek azokat jelentik, akiket „Noénak” neveztek, és akik elsők voltak az Ősi Egyházban, amely az özönvíz utáni egyház volt. Őket jelenítették meg így, mert kevesen voltak.

AC 1127. Megengedték nekem, hogy beszélgessek az Ősi Egyház, vagy a vízözön után egyház embereivel, akiket „Sémnek” hívtak. Gyengéden folytak be a fejen keresztül a mellkas és a szív felé, de nem a szívbe. A szellemek természete a befolyásukból megtudható.

AC 1128. Megjelent valaki lefátyolozva, mintha felhő venné körül, arca körül sok vándor csillag, melyek hamisságot jelentenek. Azt mondták nekem, hogy ilyenek voltak az Ősi Egyház utódai, amikor kezdtek megsemmisülni, különösen azok, akik az imádatot az áldozatokkal és képzeletükkel helyettesítették.

AC 1129. Az özönvíz előttiek, akik megsemmisültek, néhány számvetése ennek a fejezetnek végén következik.

MÓZES I. KÖNYVE 10:1-32

1.  _Ez pedig a Noé fiainak, Sémnek, Khámnak és Jáfetnek nemzetsége; és fiaik születének az özönvíz után._
2.  _Jáfetnek fiai: Gómer, Mágog, Madai, Jáván, Thubál, Mésekh és Thirász._

_3. A Gómer fiai pedig: Askhenáz, Rifáth, és Tógármah.  
4. Jávánnak pedig fiai: Elisah, Thársis, Kitthim és Dodánim.  
5. Ezekből váltak ki a szigetlakó népek az ő országaikban, mindenik a maga nyelve, családja és nemzetsége szerint.  
6. Khámnak pedig fiai: Khús, Miczráim, Pút és Kanaán.  
7. Khúsnak pedig fiai: Széba, Hávilah, Szábthah, Rahmáh, Szabthékah. Rahmáhnak pedig fiai: Séba és Dédán.  
8. Khús nemzé Nimródot is; ez kezde hatalmassá lenni a földön.  
9. Ez hatalmas vadász vala az Úr előtt, azért mondják: Hatalmas vadász az Úr előtt, mint Nimród.  
10. Az ő birodalmának kezdete volt Bábel, Erekh, Akkád és Kálnéh a Sineár földén._

_11. E földről ment aztán Assiriába, és építé Ninivét, Rekhoboth városát, és Kaláht.  
12. És Reszent Ninivé között és Kaláh között: ez az a nagy város.  
13. Miczráim pedig nemzé: Lúdimot, Anámimot, Lehábimot és Naftukhimot.  
14. Pathruszimot és Kaszlukhimot, a honnan a Filiszteusok származtak, és Kafthorimot.  
15. Kanaán pedig nemzé Czídont, az ő elsőszülöttét, és Khétet.  
16. Jebuzeust, Emorreust, és Girgazeust.  
17. Khivveust, Harkeust, és Szineust.  
18. Arvadeust, Czemareust, Hamatheust. És azután elszéledének a Kananeusok nemzetségei.  
19. Vala pedig a Kananeusok határa, Czídonból Gérár felé menve Gázáig; Sodoma, Gomora, Ádmáh, és Czeboim felé menve Lésáig.  
20. Ezek a Khám fiai családjok, nyelvök, földjök s nemzetségök szerint.  
21. Sémnek is lettek gyermekei; a ki Héber minden fiainak atyja, Jáfetnek testvérbátyja vala.  
22. Sém fiai: Élám, Assur, Arpaksád, Lúd és Arám.  
23. Arámnak fiai pedig: Úcz, Húl, Gether és Más.  
24. Arpaksád pedig nemzé Séláht, Séláh pedig Hébert.  
25. Hébernek is lett két fia: Az egyiknek neve Péleg, mivelhogy az ő idejében osztatott el a föld; testvérének pedig neve Joktán.  
26. Joktán pedig nemzé Almodádot, Sélefet, Haczarmávethet és Jerákhot.  
27. Hadórámot, Úzált és Dikláth.  
28. Obált, Abimáélt és Sébát.  
29. Ofirt, Havilát és Jóbábot. Ezek mind a Joktán fiai.  
30. És vala ezeknek lakása, Mésától fogva Séfárba menve a napkeleti hegyekig.  
31. Ezek a Sém fiai családjok, nyelvök, földjök és nemzetségök szerint.  
32. Ezek a Noé fiainak családjai az ő nemzetségeik szerint, az ő népeik között, és ezektől szaporodának el a népek a földön, az özönvíz után._

A TARTALOM

AC 1130. Az egész fejezeten keresztül a téma az Ősi Egyház, és a szaporodása (1. vers).

AC 1131. Azok, akiknek belső imádathoz hasonlító külső imádatuk volt, „Jáfet fiai” (2. vers). Akiknek az imádata messzebb esett a belsőtől „Gómer és Jáván fiai” (3, 4. vers). Azok pedig, akik még távolabbi imádattal bírtak, a „szigetlakó népek” voltak (5. vers).

AC 1132. Akik a tudást, az ismeretanyagot, és a szertartásokat finomították, és elkülönítették azokat a belső dolgoktól, „Khám fiai” (6. vers). Akik a szellemi dolgok tudását gyakorolják „Khús fiai”, akik pedig a mennyei dolgokét, „Rahmáh fiai” (7. vers).

AC 1133. Azokkal foglalkoznak, akiknek van külső imádata, melyben belső gonoszság, és hamisság van; „Nimród” volt az ilyen imádat (8, 9. vers). A gonoszok az ilyen imádatban (10. vers). A hamisságok az ilyen imádatban (11, 12. vers).

AC 1134. Azokra vonatkozóan, akik újfajta imádatot alakítottak ki maguknak az ismeretanyagból az okoskodás eszközeivel (13, 14. vers); és azokra vonatkozóan, akik csupán ismeretanyagot csinálnak a hit tudásából (14. vers).

AC 1135. A belső nélküli külső imádatra, mely „Kanaán”, és ezen imádat származékaira (15 - 18. vers); és a kiterjedésére (19, 20.vers) vonatkozóan.

AC 1136. A belső imádatra, mely „Sém”, és annak a második Ősi Egyházig való kiterjedésére vonatkozóan (21. vers). A belső imádatra és annak származékaira vonatkozóan, mely mivel az emberszeretetből ered, a bölcsesség, az értelem, az ismeretanyag és a tudás származéka, melyeket a „nemzetségek” jelentenek(22-24. vers).

AC 1137. Egy bizonyos egyházra vonatkozik, mely Syriában alakult ki, Héber alapította, és melyet a második Ősi Egyháznak neveznek, melynek belső imádata „Péleg”, a külső pedig „Joktán” (25. vers). Szertartásai a 26-29. versekben megnevezett nemzetségek. Ezen egyház kiterjedése (30. vers).

AC 1138. Különböző fajta imádatok voltak az Ősi Egyházban, mindegyik nemzetségnek a hajlama szerint (31., 32. vers).

A BELSŐ ÉRTELEM

AC 1139. Azt már kijelentettük, hogy négy különböző stílus van az Igében. Az első, mely a Legősibb Egyházé volt, vagyis Mózes I. könyvének első fejezetétől eddig a fejezetig. A második a történeti stílus, mint Mózes következő könyveiben, és a történelmi könyvek maradékában. A harmadik a prófétai stílus. A negyedik átmenet a prófétai stílus, és az általános beszéd között. Lássuk ezeket a stílusokat.

AC 1140. Ebben, és a következő fejezetben Héberig, a legősibb stílus folytatódik; de ez átmenet a kitalált történet, és az igaz történet között. Mert Noé, és fiai, Sém, Khám, Jáfet, és Kanaán semmi mást nem jelentettek, és semmi mást nem jelentenek, mint az Ősi Egyházat elvonatkoztatva, az imádat szerint – vagyis „Sém” a belső imádat, „Jáfet” az ezzel összhangban lévő külső imádat, „Khám” a romlott belső imádat, „Kanaán” a belsőtől elkülönült külső imádat. Ilyen személyek sohasem léteztek; az imádat fajtáit nevezték így, mert minden egyéb fajta, vagy minden sajátos különbség ezekre csökkenthető, mint alapvető imádatokra. Ezért „Noé” csupán az Ősi Egyházat jelenti általánosságban, mint egy szülő, mindent magában foglalva. Az ebben a fejezetben lévő nevek, Hébert és utódait kivéve, sok nemzetséget jelentenek; ez a sok nemzetség alkotta az Ősi Egyházat, mely egyház szélesen elterjedt Kánaán földjén.

AC 1141. Akiket „Jáfet fiainak” hívtak mind olyanok voltak, hogy a belsővel összhangban lévő külső imádatuk volt, vagyis egyszerűségben, barátságban, és közös emberszeretetben éltek. Nem ismertek más tanításokat, mint a külső szertartások. Akiket „Khám fiainak” hívtak azok voltak, akik belső imádata romlott volt. Akiket „Kanaán fiainak” hívtak azok voltak, akiknél a külső imádat elkülönült a belsőtől. Akiket „Sém fiainak” hívtak, belső emberek voltak, imádták az Urat, és szerették felebarátjukat; akik egyháza majdnem olyan volt, mint a mi igaz Keresztény Egyházunk.

AC 1142. Hogy miféle emberek voltak ők, nem soroljuk elő ebben a fejezetben, mert csak név szerint említik őket. De ez kitűnik a próféták írásaiból, ahol ezeknek a nemzetségeknek nevei különböző helyeken előfordulnak, mindenütt különösebb jelentés nélkül, néha az eredeti alakban, néha ellenkező értelemben.

AC 1143. Bár ezek voltak a nemzetségek nevei, melyek az Ősi Egyházat alkották, mégis belső értelemben valóságos dolgokat (res) jelentenek, nevezetesen magát az imádatot. A mennyben semmilyen nevet, országot, nemzetet és hasonló dolgot nem ismernek; az angyaloknak elképzelésük sincs az eféle dolgokról, csak az ezek által jelképezett valóságos dolgokról. Az Úr Igéje élő a belső értelem alapján. Ez olyan, mint a lélek, amelynek külső értelme a test. Éppen így van az emberrel, aki testének halálakor a lélek tovább él, és akkor a lélek többé nem ismeri a testhez tartozó dolgokat, így mikor az angyalok közé jön, nem ismeri az Ige betű szerinti értelmét, hanem csak azt, ami a lelkében van. Ilyen volt a Legősibb Egyház embere, aki, ha élne, és olvasná napjainkban az Igét, egyáltalán nem ragaszkodna a betű szerinti értelemhez, úgy tenne, mintha nem látná, és csak a belső értelmet szűrné ki a betűből, mintha a betű nem létezne. Így az Ige életében, vagy lelkében lenne. Ugyanez van mindenütt az Igében, még a történelmi részekben is, melyeket mintha mesélnének, mégsincs egyetlen olyan rövid szó sem bennük, mely, belső értelemben ne tartalmazna mély tikokat, amelyek nem jelennek meg azok előtt, akik csak a történelmi összefüggéseket tartják szem előtt. Ebben a fejezetben a nevek, betű, vagy történeti értelemben azokat az embereket jelentik, akik az Ősi Egyházat alkották, ám belső értelemben az ő tanaikat.

AC 1144. 1. vers. _Ez pedig a Noé fiainak, Sémnek, Khámnak és Jáfetnek nemzetsége; és fiaik születének az özönvíz után_. „Ez pedig a Noé fiainak nemzetsége” jelenti az Ősi Egyház tanainak és imádatainak származékait, mely általánosságban „Noé”; „Sém, Khám és Jáfet” itt is azt jelenti, amit előzőleg – „Sém” az igaz belső imádatot, „Khám” a romlott belső imádatot, míg „Jáfet” a belsővel összhangban lévő külső imádatot; „és fiaik születének” jelenti az abból eredő tanokat; „az özönvíz után” jelenti azt az időt, amikor az új egyház létrejött.

AC 1145. Ez pedig a Noé fiainak nemzetsége. Ez jelenti az Ősi Egyház tanainak és imádatainak származékait, mely általánosságban „Noé”, nyilvánvaló a „nemzetségek” jelentéséből (mint fent). Külső, vagy betű szerinti értelemben a „nemzetségek”, vagy „születések” úgy ismertek, mint az egyikből való másik nemzedék. Belső értelemben azonban minden dolog arra vonatkozik, hogy mi a mennyei és szellemi, vagyis az emberszeretet és hit dolgaira. Itt a „nemzetségek” az egyházéi, következésképpen tani ügyek, ahogy a következőkben még világosabb lesz.

AC 1146. Sém, Khám és Jáfet. Itt is azt jelenti, amit előzőleg – „Sém” az igaz belső imádatot, „Khám” a romlott belső imádatot, és „Jáfet” a belsővel összhangban lévő külső imádatot, nyilvánvaló abból, amit előzőleg már kijelentettünk rájuk vonatkozóan, ahol megmutattuk nem csak azt, hogy Sém, Kám, és Jáfet jelentik az imádat fajtáit, hanem azt is, hogy mit jelent az igaz belső imádat, azaz Sém; mit a romlott belső imádat, azaz Khám, és mit a belsővel összhangban lévő külső imádat, vagyis Jáfet. Ezért nem szükséges többet foglalkozni velük.

AC 1147. És fiaik születének. Ez jelenti az abból eredő tanokat, ami nyilvánvaló a „fiak” jelentéséből a belső értelemben, lévén a hit igazságai, és a hamisságok is, következésképpen a tani ügyek. Ezek mind az igaz, mind a hamis dolgokat jelentik, mert olyanok, mint az egyházak tanai. A „fiak” ilyen jelentését lásd fent (264, 489, 491, 535 sz.).

AC 1148. Az özönvíz után. Ez jelenti azt az időt, amikor az új egyház létrejött, hasonlóan nyilvánvaló abból, amit a vonatkozó fejezetekben elmondtunk. A Legősibb Egyház végét jelenti az özönvíz, így az Ősi Egyház kezdetét is. Megfigyelhető, hogy az özönvíz előtti egyházat Legősibb Egyháznak, az özönvíz utáni egyházat pedig Ősi Egyháznak nevezik.

AC 1149. 2. vers. _Jáfetnek fiai: Gómer, Mágog, Madai, Jáván, Thubál, Mésekh és Thirász._ „Jáfetnek fiai” jelentik azokat, akiknek a belsővel összhangban lévő külső imádatuk van. „Gómer, Mágog, Madai, Jáván, Thubál, Mésekh és Thirász” sok olyan nemzetség volt, akiknél ilyenfajta imádat létezett, és melyek a belső értelemben sok olyan különböző tant jelentenek, melyek ugyanolyanok, mint a jámboran megtartott szertartások.

AC 1150. Jáfetnek fiai. Ők jelentik azokat, akiknek a belsővel összhangban lévő külső imádatuk van, ahogy előzőleg megmagyaráztuk. A külső imádat összhangban van a belsővel, mikor az, a lényegesebb, megtalálható az imádatban. Az alapvető dolog az Úr iránti szívből jövő csodálat, mely csak akkor lehetséges, ha jelen van az emberszeretet, vagy a felebarát iránti szeretet. A felebarát iránti emberszeretetben, vagy szeretetben az Úr jelen van, így szívből csodálható. A csodálat az Úrtól van, mert az úr ad meg minden képességet, és mindazt, ami a csodálatban van. Ebből következi, hogy amilyen az emberben az emberszeretet, olyan a csodálata, vagy imádata. Minden imádat csodálat, mert az Úr csodálatának benne kell lennie, hogy imádat legyen. Jáfet fiai, vagyis a „Jáfet fiainak” hívott nemzetségek és emberek egymással közös emberszeretetben, barátságban, udvariasságban, és egyszerűségben éltek, ezért az Úr jelen volt az imádatukban. Amikor az Úr jelen van a külső imádatban, akkor belső imádat van a külsőben, vagyis a külső imádat összhangban van a belsővel. Korábban nagyon sok ilyen nemzetség volt. Napjainkban is vannak olyanok, akik külsőségekből álló imádatot végeznek, és nem tudják milyen a belső imádat, vagy ha tudják is, nem gondolnak ilyen dolgokra. Amennyiben ezen személyek elismerik az Urat, és szeretik felebarátjukat, az Úr megjelenik az imádatukban, és ők Jáfet fiai. Azonban, ha megtagadják az Urat, csak saját magukat szeretik, nem törődnek felebarátjukkal, és különösen, ha gyűlölettel viseltetnek iránta, az imádatuk a belsőtől elkülönült külső imádat, és ők Kanaán fiai, vagy Kánaániták.

AC 1151. Gómer, Mágog, Madai, Jáván, Thubál, Mésekh és Thirász sok olyan nemzetség volt, akiknél ilyenfajta imádat létezett, és melyek a belső értelemben sok olyan különböző tant jelentenek, melyek ugyanolyanok, mint a jámboran megtartott szertartások. Ez teljesen nyilvánvaló az Igéből, ahol ezeket a nemzetségeket gyakran említik. Mindenhol külső imádatot jelentenek – néha a belsővel összhangban lévő külső imádatot, néha az ellenkezőjét. Az ok, amiért az ellenkezőjét is jelentik az, hogy minden egyház, legyen az bárhol, az idő folyamán megváltozik, akár az ellenkezőjére is. Az itt megnevezett nemzetségek nem jelentenek mást, mint külső imádatot, következésképpen a tanaikat, melyek szertartások voltak, amint ez megállapítható, ahogy már mondtuk, az Igében más helyeken, különösen a prófétáknál.

\[2\] Mágogról, Mésekhről, Thubálról, és Gómerről azt írják Ezékielnél:

_Embernek fia! vesd tekintetedet Góg ellen, és Mágóg földjén, Rós, Mések és Tubál fejedelme ellen, és prófétálj felőle. És mondjad: Ezt mondja az Úr Isten: Ímé, én ellened megyek Góg, Rós, Mések és Tubál fejedelme. És elcsalogatlak, és horgokat vetek szádba, és kivezetlek téged és egész seregedet, lovakat és lovagokat, kik mindnyájan teljes fegyverzetbe öltözvék, nagy sokaságot, nagy és kis paizszsal, fegyvert viselők mindnyájan; Perzsák, szerecsenek, libiaiak vannak velök; Továbbá Gómer és minden serege, Tógarma háza messze északról minden seregével, sok nép van veled. Sok idő mulva kirendeltetel: esztendők végével bejösz a földre, mely a fegyvertől már megnyugodott, melynek lakói sok nép közül gyűjtettek egybe Izráel hegyeire, melyek szüntelen való pusztulásban voltak_ (Ezékiel 38:2-6, 8)

Az egész fejezet az egyházzal foglalkozik, amely bűnössé vált, és minden imádatuk teljes egészében külsőségekből, vagy szertartásokból áll. Az emberszeretet, melyet „Izráel hegyei” jelentenek, kihalt. Itt ”Góg, és Mágóg földje, Mések és Tubál fejedelme” a külsőségekben való imádat. Bárki láthatja, hogy nem Góggal, és Mágoggal foglalkoznak, mert az Úr Igéje nem foglalkozik földi dolgokkal, hanem beletakarja Isteni dolgait.

\[3\] Ugyanott:

_Prófétálj Góg ellen, és mondjad: Így szól az Úr Isten: Ímé, én ellened megyek Góg, Rós, Mések és Tubál fejedelme! És elcsalogatlak és vezetgetlek, és felhozlak messze északról, és beviszlek Izráel hegyeire. Izráel hegyein esel el te és minden sereged és a népek, melyek veled lesznek_ (Ezékiel 39:1, 2, 4)

A teljes fejezet, hasonlóan, a belsőtől elhatárolódott külső imádattal foglalkozik, mely bálványimádóvá vált, ezt jelenti Góg, Mések, és Tubál, akik a tanokat is jelentik, melyeket megkaptak, majd pedig elfogadták az Ige betű szerinti értelemében, így meghamisították az igazságot, és lerombolták a belső imádatot. Ahogy mondtuk, az ellenkezőjét is jelentheti ugyanaz a nemzetség.

\[4\] Jánosnál:

_És mikor eltelik az ezer esztendő, a Sátán eloldatik az ő fogságából. És kimegy, hogy elhitesse a föld négy szegletén lévő népeket, a Gógot és a Magógot, hogy egybegyűjtse őket háborúra; És feljövének a föld szélességére, és körülvevék a szentek táborát és a szeretett várost_ (Jelenések könyve 20:7-9)

Ahol „Góg és Magógnak” ugyanaz a jelentése. A külső imádat elkülönül a belsőtől, vagyis elkülönül az Úr és a felebarát iránti szeretettől, tehát semmi más, mint bálványimádás az, ami behálózza a szentek táborát, és a szeretett várost.

\[5\] Mésekről és Tubálról ezt mondják Ezékielnél:

“_Itt van Mések-Tubál és minden sokasága, körülte vannak ennek sírjai, mindnyájan körülmetéletlenek, fegyverrel megölettek, mert félelmére valának az élők földjének.”_ (Ezékiel 32:26)

A téma itt Egyiptom, vagy az ismeretanyag, amivel az emberek a szellemi dolgokat kívánják felfedezni. „Mések és Tubál” jelentik a tanokat, melyek szertartások, és melyeket, amikor nincs szeretet, „körülmetéletleneknek” neveznek. Így fegyverrel megöletnek, mert félelmére vannak az élők földjének.

\[6\] Jávánról az mondják Jóelnél:

“_És a Júda fiait és Jeruzsálem fiait eladtátok a Jávánok fiainak, hogy messze vessétek őket határaiktól.”_ (Jóel 3:6)

„Júda fiai” jelentik a hit mennyei dolgait; „Jeruzsálem fiai” a hit szellemi dolgait – így a belső dolgokat; „Jávánok fiai” a belsőtől elkülönülő külső imádattal bírnak. Mivel ez az imádat nagyon távol esik a belső imádattól, azt mondják, hogy „messze vezessék őket határoktól”.

\[7\] Jáván és Tubál jelentik magát az igaz külső imádatot Ésaiásnál:

_„Eljő az idő, hogy minden népeket és nyelveket egybegyűjtsek, hogy eljövén, meglássák az én dicsőségemet. És teszek köztök jelt, és küldök közülök megszabadultakat a népekhez, Tarsisba, Pulba és Ludba, az íjjászokhoz, Tubálhoz és Jávánhoz; a messze szigetekbe, a melyek rólam nem hallottak, és nem látták dicsőségemet, és hirdetik dicsőségemet a népek között.”_ (Ésaiás 66:18, 19)

A téma itt az Úr királysága, és az Ő eljövetele. „Tubál és Jáván” jelentik azokat, akik a belsővel összhangban levő külső imádattal bírnak, és akiket el kell igazítani a belső dolgokat illetően.

AC 1152. 3. és 4. vers. _A Gómer fiai pedig: Askhenáz, Rifáth, és Tógármah. Jávánnak pedig fiai: Elisah, Thársis, Kitthim és Dodánim._ „Gómer fiai” is azokat jelentik, akiknek külső imádatuk volt, de amely a Gómer nemzetségből származott „Ashkenáz, Rifáth és Tógármah” sok nemzet voltak, akik között ez az imádat élt, és akik sok olyan tant, és egyben szertartást is jelentettek, amelyek Gómer külső imádatában gyökereznek. „Jávánnak fiai” megint olyanokat jelentenek, akiknek külső imádatuk volt, amely imádat Jáván népének imádatából származott. „Elisah, Thársis, Kitthim és Dodánim” szintén külső imádattal rendelkező népek voltak, amelyek olyan tanokat és szertartásokat is jelentenek, melyek Jáván külső imádatából erednek.

AC 1153. „Gómer fiai pedig”. Hogy ők is azokat jelentik, akiknek külső imádatuk volt, de amely Gómer nemzetségéből származott, következik abból, amit előzőleg már elmondtunk és megmutattunk a „fiak” jelentésével kapcsolatban; valamint abból a tényből is, hogy Gómer egyike volt azoknak a nemzeteknek, amelyek a belsőnek megfelelő külső imádattal rendelkeztek. Hét olyan nemzetet neveztek meg az előző szakaszban, amely így imádott. Itt van újra a hét nemzet, amelyeket „Gómer fiainak” és „Jáván fiainak” hívnak De hogy mi volt a sajátos különbség köztük, nem mondható el, mert itt csupán megemlítik őket. De a prófétáknál, ahol külön van szó az egyház ilyen-olyan imádatáról, már lehet különbséget tenni. Általánosságban mind a külső, mind a belső különbségei abban vannak, hogy mennyire csodálják az Urat imádatukban. A csodálat pedig az Úr és a felebarát iránti szeretet szerint, mert az Úr jelen van a szeretetben, ezáltal az imádatban is; így az itt említett népek közti különbségek is ilyenek

\[2\] Hogy még világosabb legyen, hogy mi a helyzet az imádat különbözőségeivel, és hogy voltak ezek az Ősi Egyház különböző népeivel, tudni kell azt, hogy minden igaz imádat az Úr iránti csodálatból áll, az Úr iránti csodálat az alázatból, az alázat pedig abból, hogy az ember felismeri, hogy nincs benne semmi élő és semmi jó, hanem benne minden halott, sőt holtsápadt; valamint abból, hogy minden élő és jó az Úrtól származik. Minél inkább elismeri az ember ezeket a dolgokat, méghozzá nem a szájával, hanem a szívével, annál alázatosabb lesz; ebből következőleg annál jobban csodálja az Urat, vagyis van igaz imádatban, és annál több szeretettel és emberszeretettel bír, ezáltal több boldogsággal. Az egyik megtalálható a másikban, azaz szinte elválaszthatatlanul összefonódtak. Ebből nyilvánvaló, hogy milyen természetűek ezek a különbségek.

\[3\] Akikről itt szó van, és akiket „Gómer és Jáván fiainak” hívnak, még szintén rendelkeznek a belsővel összhangban levő külső imádattal, de valahogy távolabbival, mint azok, akikről az előző versben volt szó. Ezért hívják őket „fiaknak”. A nemzedékek folytonosan süllyednek le, azaz a származékok haladnak a belsőtől a külső felé. Minél élvhajhászabb lesz az ember, annál külsőbbé válik az imádata, ezáltal egyre távolabb kerül az Úr igaz imádatától; mert nagyobb figyelmet fordít a világra, a testre és a földre, mint a lélekre; ezért távolibb. Azok, akiket „Gómer és Jáván fiainak” hívnak, lévén sokkal érzékibbek, az imádatuk még inkább a külsőségekből áll, mint az úgynevezett szüleiknek és rokonaiknak. Ezért ezek ők egy második osztályt formálnak.

AC 1154. „Askhenáz, Rifáth és Tógármah”. Hogy ezek sok nemzet voltak, akik között ilyen imádat élt, és akik sok olyan tant, és egyben szertartást is jelentettek, amelyek Gómer külső imádatában gyökereznek, nyilvánvaló a prófétáknál, ahol ugyanazokat a nemzeteket említik, és mindenhol tanokat vagy szertartásokat jelentenek – mint általában, minden értelemben: néha az eredetiben, néha az ellenkezőjében. „Askhenáz” Jeremiásnál:

_„Tűzzétek ki a zászlót az országban, fújjátok meg a trombitát a nemzetek között, avassátok fel ellene a nemzeteket, gyűjtsétek össze ellene az Ararátnak, Menninek és Askenáznak országait”_ (Jeremiás 51:27)

A téma itt Babilon elpusztítása, ahol „Ashkenáz” jelenti a bálványimádást, vagyis a belsőtől elkülönült külső imádatot, ami elpusztította Babilont. Itt különösképp a hamis tanokat jelenti, ezért az ellenkező értelemben említik. „Tógármah” Ezékielnél:

_„Jáván, Tubál és Mések, ezek a te kalmáraid; rabszolgákat és rézedényeket adtak cserébe árúidért.  
Tógarma házából lovakat és lovagokat és öszvéreket adtak néked árúkul”_ (Ezékiel 27:13,14)

Ezt Tírusra vonatkozóan mondják, aki azokat jelképezte, akik birtokában voltak a mennyei és szellemi dolgok tudásának. „Jáván, Thubál és Mésekh” jelentik, mint előzőleg, a különböző jelképes, vagy megfelelő rítusokat; „Tógarma háza” ugyanezt. Az előbbi külső rítusai vonatkoznak a mennyei dolgokra; az utóbbié, vagyis „Tógarma házáé” pedig a szellemi dolgokra, ami nyilvánvaló azon dolgok jelentéséből, amikkel kereskedtek. Itt valódi értelmükben állnak.

Ugyanott:

_„Továbbá Gómer és minden serege, Tógarma háza messze északról minden seregével”_ (Ezékiel 38:6)

Ami a kiforgatott tanokat jelenti, ugyanúgy, ahogy a „messze északról” is. A nemzetek neveit itt az ellenkező értelemben használják.

AC 1155. Jávánnak pedig fiai. Az, hogy ez még más olyanokat is jelent, akik belső imádata a Jáván nemzetségénél uralkodó imádatból eredt, ugyanúgy látható ez a Prófétáknál, ahol őket a valódi dolgokkal (res) kapcsolatban nevezik meg, és ezekben a jelentés nem különbözik tőlük. Az ok, amiért csak Gómer és Jáván fiait, és nem mások fiait említik a második versben – ahol heten vannak – az, hogy az egyik fiai a szellemi dolgok osztályával állnak rokonságban, míg a másik fiai a mennyei dolgokkal. A Próféták fent idézett fejezeteiből nyilvánvaló, hogy Gómer fiai a szellemi dolgok osztályával állnak rokonságban; Jáván fiai pedig a mennyi dolgok osztályával rokonok, ahogy ez a következőkből kitűnik. A szellemi dolgok osztályát megkülönböztetik a mennyi dolgok osztályától azáltal, hogy az előbbi a hit igazságaival rokon, az utóbbi pedig a hit jóságával, mely az emberszeretet. Bár ezek a megkülönböztetések teljesen ismeretlenek a földön, a mennyben mégis igen ismertek, nem csupán, mint általános különbségek, hanem mint egyedi különbségek is. A mennyben nincs olyan kis különbség, amely ne lenne megkülönböztetve a legtökéletesebb rend szerint. A földön semmi mást nem tudnak, mint hogy az imádatnak különböző fajtái vannak, és hogy ezek a külsőségekben – mivel ezen túl semmit nem ismernek – különböznek egymástól. Azonban a mennyben a különbségek, melyek megszámlálhatatlanok, megjelennek az életben, és valójában olyanok, mint a belsők.

AC 1156. Elisah, Thársis, Kitthim és Dodánim. Ők sok, ilyen imádattal bíró nemzetség, és olyan tanokat jelentenek, melyek szertartások voltak, és a Jávánnál lévő külső imádatból eredtek, ahogy az látható a Prófétáknál a következő fejezetekből. „Elisahról” azt írják Ezékielnél:

„_Égyiptomi hímes fehér gyolcs vala vitorlád, hogy legyen zászlód; Elisának szigeteiről való kék és piros bíbor volt sátrad borítékja.”_ (Ezékiel 27:7)

A téma itt Tírus, aki azokat jelenti, akik mennyei és szellemi gazdagsággal vagy tudással bírtak; „Égyiptomi hímes fehér gyolcs” jelenti az ismeretanyagot, és így a szellemi dolgokat képviselő szertartásokat; „Elisának szigeteiről való kék és piros bíbor” a belső imádatnak megfelelő szertartások, amik jelképezik a mennyei dolgokat. Itt a szavakat eredeti értelemben használják. „Thársisról” Ésaiásnál:

„_Küldök közülök megszabadultakat a népekhez, Tarsisba, Pulba és Ludba, az íjjászokhoz, Tubálhoz és Jávánhoz; a messze szigetekbe”_ (Ésaiás 66:19)

Ugyanott:

„_Jajgassatok Tarsis hajói, mert elpusztíttatott, úgy hogy nincs benne ház és abba bemenet! A Kitteusok földéről jelentetett meg nékik_.” (Ésaiás 23:1, 14)

További hivatkozások Tarsisra Ésaiás 60:9; Jeremiás 10:9; Ezékiel 27:12; Zsoltárok könyve 48:7 – ahol a szertartásokat jelenti, vagyis a tanokat. „Kitthimről” Jeremiásnál:

„_Menjetek csak át a Kittim szigeteire, és lássátok meg; és küldjetek Kédárba is és szorgalmasan vizsgálódjatok, és lássátok meg, ha volt-é ott ehhez hasonló?”_ (Jeremiás 2:10)

Ésaiásnál:

„_Nem fogsz többé örvendezni, te megszeplősített szűz, Sidon leánya; kelj és menj át Kittimbe, de ott sem lészen nyugodalmad!”_ (Ésaiás 23:12)

Ahol „Kittim” jelenti a szertartásokat. Ezékielnél:

„_Básán cserfáiból csinálták evezőidet; evezőpadjaidat a cziprusiak szigeteiről való sudar czédrusba foglalt elefántcsontból csinálták.”_ (Ezékiel 27:6)

Ezt Tírusról mondják; „evezőpadjaidat a cziprusiak szigeteiről való sudar czédrus” jelenti az imádat külsőségeit – a szertartásokat – amelyek a mennyei dolgok osztályára hivatkoznak. Mózesnél:

„_És Kittim partjairól hajók jőnek, és nyomorgatják Assúrt, nyomorgatják Hébert_ _is”_ (Mózes IV. könyve 24:24)

Ahol „Kittim” szintén a külső imádatot, vagy szertartásokat jelenti. Ebből nyilvánvaló, hogy belső értelemben az összes név a valódi dolgokat (res) jelenti, mely valódi dolgok a saját szabályos rendjükben és kapcsolatukban állnak.

AC 1157. 5. vers. _Ezekből váltak ki a szigetlakó népek az ő országaikban, mindenik a maga nyelve, családja és nemzetsége szerint._ „Ezekből váltak ki a szigetlakó népek az ő országaikban” jelenti azt, hogy sok nemzetség imádata fakadt belőlük. A „szigetek” sajátságos területek, és sajátságos imádatok, melyek még távolabb vannak a belső imádattól; az „országok” az ő általánosságaik; „mindenik a maga nyelve, családja és nemzetsége szerint” jelenti, hogy mindegyikük a maga hajlama szerinti volt; „nyelv szerint” az egyes vélemények szerint; „család szerint” egyenességük szerint; „nemzetség szerint” mindkettő vonatkozásában általánosságban.

AC 1158. Ezekből váltak ki a szigetlakó népek az ő országaikban. Ez jelenti azt, hogy sok nemzetség imádata fakadt belőlük, hogy a „szigetek” sajátságos területek, és sajátságos imádatok, melyek még távolabb vannak a belső imádattól és az „országok” az ő általánosságaik, ami nyilvánvaló a „sziget” jelentéséből az Igében. Eddig azokkal foglalkoztak, akiknél a külső imádat összhangban volt a belsővel. Jáfet hét fia jelentette azokat, akik közelebb voltak az igaz belső imádathoz, míg Gómer hét fia, és ugyanakkor Jáváné azokat, akik távolabb voltak az igaz belső imádattól. A „szigetlakó népek” jelentik azokat, akik még távolabb vannak; tulajdonképpen azokat, akik közös emberszeretetben éltek egymással, mégis tudatlanságban, semmit sem tudva az Úrról, az egyház hitének tanairól, és a belső imádatról. Azonban nekik még van egy bizonyos külső imádatuk, amelyet vallásosan megfigyeltek. Az ilyeneket hívják az Igében „szigetnek”, és ezért belső értelemben a „sziget” jelenti azt az imádatot, mely távolabb van a belső imádattól.

\[2\] Azok, akik az Ige belső értelmében vannak, mint az angyalok, nem ismerik a szigeteket, nekik nincs semmilyen elképzelésük az ilyen dolgokról; ehelyett egy távolabbi imádatot észlelnek, ami olyan, mint az egyházon kívüli nemzetségeké. Hasonló módon, a „szigetek” által észlelik a magán az egyházon belül lévő dolgokat, amelyek valahogy távol vannak az emberszeretettől; ilyen a barátság és udvariasság. A barátság nem emberszeretet, még kevésbé emberszeretet az udvariasság, ezek jóval az emberszeretet alatt vannak; és minél inkább az emberszeretetből erednek annál inkább őszinték.

\[3\] Az, hogy ezeket a dolgokat jelentik a „szigetek”, láthatók az Ige következő fejezeteiből. Ésaiásnál:

_Hallgassatok reám, ti szigetek, és a népek vegyenek új erőt, közelgjenek; Látták a szigetek és megrémülének, a földnek végei reszkettek, közelegtek és egybegyűltek_ (Ésaiás 41:1, 5)

Itt a „szigetek” az egyházon kívüli becsületes népeket jelentik, akik vallásosan figyelik külső imádatukat. A terület legtávolabbi határai, ahol még van egyház, a „földnek végei”. Ugyanott:

_Nem pislog és meg nem reped, míg a földön törvényt tanít, és a szigetek várnak tanítására. Énekeljetek az Úrnak új éneket, és dicséretét a földnek határairól, ti, a tenger hajósai és teljessége, a szigetek és azoknak lakói. Adják az Úrnak a dicsőséget, és dicséretét hirdessék a szigetekben._ (Ésaiás 42:4, 10, 12)

Itt a „szigetek” szintén az egyházon kívüli népeket jelentik, akik tudatlanságban, egyszerűségben, és egyenességben éltek.

\[4\] Ugyanott:

„_Hallgassatok reám, ti szigetek, és figyeljetek távol való népek”_ (Ésaiás 49:1)

Hasonló módon azokat a népeket jelenti, akik távolabb vannak az Úr imádatától, és a hit ismeretétől, ezért mondják „távol való”. Újra:

„_Engem várnak a szigetek, és karomba vetik reménységüket”_ (Ésaiás 51:5)

Ugyanazt jelenti. Mivel egyenességben élnek, ezért mondják: „engem várnak, és karomba vetik reménységüket”. Jeremiásnál:

„_Halljátok meg az Úrnak szavát, ti pogányok, és hirdessétek a messzevaló szigeteknek”_ (Jeremiás 31:10)

Ugyanazt jelenti. Sofóniásnál:

„_Rettenetes lesz az Úr ellenök, mert elfogyatja a földnek minden istenét, és néki hódol majd kiki a maga lakhelyén, a pogányoknak is minden szigete.”_ (Sofóniás 2:11)

A „pogányok szigete” jelenti a népeket, akik távolabb vannak a hit ismeretétől.

\[5\] Dávidnál:

„_Az Úr uralkodik, örüljön a föld; örvendezzenek a temérdek szigetek. Felhő és homályosság van körülte”_ (Zsoltárok könyve 97:1, 2)

Ugyanazt jelenti. Tudatlanságukat a „felhő és homályosság” fejezi ki jellegzetesen, mivel azonban egyszerűségben, és egyenességben élnek, az mondják „körülte”. Mivel a „szigetek” jelentik azokat a dolgokat, melyek távolabbiak, Tarsist, Pult, Ludot, Tuvalt, és Jávánt is – akik a külső imádatot jelentik – „szigeteknek” nevezik (Ésaiás 66:19). Kittimet szintén (Jeremiás 2:10; Ezékiel 27:6). Ellentétben a „földdel”, vagy „hegyekkel”, a „szigetek” is a hit igazságait jelentik, mivel a tengerben vannak; így a tanokat jelentik, melyek szertartások.

AC 1159. Mindenik a maga nyelve, családja és nemzetsége szerint. Jelentése, hogy mindegyikük a maga hajlama szerinti volt; „nyelv szerint” egyes vélemények szerinti; „család szerint” egyenességük szerint; „nemzetség szerint” mindkettő vonatkozásában általánosságban, ami látható a „nyelv”, a „család” és a „nemzetség” jelentéséből az Igében. Az Úr Isteni könyörületességéből erre vonatkozóan a következőkben lesz szó. A „nyelv” belső értelemben a véleményt jelenti, így az elveket és meggyőződést, mert a nyelv kapcsolatban áll az ember értelmi részével, vagy gondolataival, mint a következmény az okával. Ilyen még nem csak az ember gondolatainak befolyása a nyelv mozgásába a beszédben, hanem a menny befolyása is, melyről tapasztalat alapján máshol beszélünk az Úr Isteni könyörületességéből.

\[2\] A „családok” belső értelemben az egyenességet jelentik, valamint az emberszeretetet, és szeretetet. Ez abból a tényből adódik, hogy a mennyekben a közös szeretet dolgainak körülményei olyanok, mint a vér és házasság általi kapcsolatok, tehát mint a családok (685 sz.). Az Igében ezért a szeretettel és emberszeretettel kapcsolatos dolgokat a „házakkal” és „családokkal” fejezik ki, amit feleslege most megállnunk bizonyítani. (A „ház” jelentését lásd 710. sz.).

\[3\] A „nemzetségek” itt mindkettőt jelentik általánosságban, ami nyilvánvaló a nemzetség, vagy nép jelentéséből az Igében. Jó értelemben a „nép” az új akarat és megértés dolgait jelenti, következésképp a szeretet jóságait és a hit igazságait. Ellenkező értelemben a gonoszságokat, és hamisságokat jelentik. Hasonló módon a „házak”, „családok”, és „nyelvek” is, ahogy ez az Ige nagyon sok fejezetéből igazolható. Ennek oka az, hogy a Legősibb Egyházat felosztották házakra, családokra és nemzetségekre. Egy házaspár gyermekeikkel, férfi és női szolgáikkal, egy házat alkottak; néhány ház, mely nem volt távol egymástól, egy családot alkotott, néhány család pedig egy nemzetséget. Ezért a „népek” jelentették az összes családot együttesen. Ugyanígy van a mennyben, de minden rokonság az Úr iránti szeretet és hit szerint létezik (685 sz.).

\[4\] Ebből jön a „nemzetség” jelentése belső értelemben, általános megnevezésként, magában foglalva mind az akarat, mind a megértés dolgait, vagy ami ugyanaz, a szeretet, és hit dolgait; de azon családokra és házakra vonatkozóan, melyekből állnak (470, 471, 483 sz.). Ebből a megfontolásból nyilvánvaló, hogy a „nemzetségek” mindkettőt (véleményt és egyenességet) jelentik általánosságban. Így „mindenik a maga nyelve, családja és nemzetsége szerint” jelenti azt, hogy minden egyes ember, család, és nemzetség a maga hajlama szerint való, és akinek imádata a Legősibb Egyházból eredt.

AC 1160. 6. vers. _Khámnak pedig fiai: Khús, Miczráim, Pút és Kanaán._ „Khám” jelenti, mint előzőleg, az emberszeretettől elkülönült hitet; „Khámnak fiai” az elkülönült hithez tartozó dolgokat; „Khús, Miczráim, Pút és Kanaán” több olyan nemzetség, amelyek belső értelemben a tudást, az ismeretanyagot és az imádatokat jelentik, melyek az emberszeretettől elkülönült hitéből erednek.

AC 1161. Az, hogy „Khám” jelenti az emberszeretettől elkülönült hitet, nyilvánvaló abból, melyet már elmondtunk, és megmutattunk Khámra vonatkozóan az előző fejezetben.

AC 1162. Ebből következően „Khámnak fiai” az elkülönült hithez tartozó dolgokat jelentik. Annak érdekében, hogy tudható legyen mit jelent „Khám”, és így „Khámnak fiai”, először tudni kell mi az emberszeretettől elkülönült hit. Az emberszeretettől elkülönült hit nem hit. Ahol nincs hit, ott nincs imádat, se belső, se külső. Amennyiben egyáltalán van imádat, az romlott imádat, ezért „Khám” ugyanúgy a romlott belső imádatot is jelenti. Hamis véleményt tartanak fenn, amely csupán a mennyei és szellemi dolgok ismeretanyagán alapul, elkülönülve az emberszeretettől és a hittől. Néha a legrosszabb embereknek van ilyen tudása, több mint másoknak – azoknak, akik állandó gyűlöletben, bosszúszomjban és házasságtörésben élnek, és ezért pokoliak, majd testi életük után sátánokká válnak. Ebből látható, hogy az ismeretanyag nem hit. A hit a hit dolgainak elfogadása; ez az elfogadás nem külső, hanem belső eszközökkel történik, és egyedül az Úr munkája az emberben az emberszereteten keresztül. Ez az elfogadás semmiképpen sem a száj dolga, hanem az életé. Mindenki életéből tudható milyen az ő elfogadása. Mindazokat „Khám fiainak” hívnak, akiknél a hit elfogadása ismeretanyagként van jelen, és nincs emberszeretetük. Legyen az az Ige, és legnagyobb rejtényei belső értelmének ismeretanyaga, vagy az Ige betű szerinti összes dolgának ismeretanyaga, vagy más igazságok ismeretanyaga, bármi is legyen a nevük, amelyre vonatkoznak, vagy a külső imádat összes szertartásának ismerete – ha nincs benne emberszeretet, akkor azok „Khám fiai”. Ilyen természetűek azok, akiket „Khám fiainak” neveznek, és ez nyilvánvaló a nemzetségekből, akikrőll most van szó.

AC 1163. Az, hogy „Khús, Miczráim, Pút és Kanaán” sok nemzetség, melyek belső értelemben a tudást, az ismeretanyagot és az imádatokat jelentik, melyek az emberszeretettől elkülönült hitéi, látható az Igéből, ahol ezeket a népeket gyakran említik, mert ilyen dolgokat jelentenek. Elmondható, hogy „Khús”, vagy „Etiópia” jelenti az Ige belső tudását, vagyis az ilyen emberek hamis tanokat fogadnak el. „Miczráim”, vagy „Egyiptom” az ismeretanyag, vagy az emlékezet különféle ügyei, melyek által az emberek a hit rejtélyeit kívánják feltárni, ebből pedig a hamisság tanait fogadják el. „Pút”, vagy „Líbia” az Ige betű szerinti értelméből való tudás, mely hasonlóan hamis tanokat igazol. „Kanaán”, vagy „Kánaániták” a szertartások, vagy a belsőtől elkülönült külső imádat dolgai. Mindezeket, amikor az emberszeretettől elkülönülnek, „Khám fiainak” nevezik. Ugyanezek a nemzetségek egyszerűen a tudást és az ismeretanyagot is jelentik; „Khús” az Ige belső tudását, „Egyiptom” az ismeretanyagot, „Pút” az Ige betű szerinti értelméből való tudást. Ez az oka annak, hogy őket mind rossz, mind jó értelemben használják – ezt megláthatjuk a következő fejezetekből.

AC 1164. Az, hogy „Khús”, vagy „Etiópia” jelenti az Ige belső tudását, miáltal az ilyen emberek megerősítik magukat hamis tanaikban, látható Jeremiásnál:

„_Égyiptom növekedik úgy, mint a folyóvíz és mint a megháborodott vizű folyamok, mert ezt mondja: Felmegyek, ellepem a földet, elvesztem a várost és a benne lakókat. Jőjjetek fel lovak, és zörögjetek szekerek, jőjjenek ki a vitézek, a szerecsenek és a Libiabeliek, a kik paizst viselnek”_ (Jeremiás 46:8, 9)

„Égyiptom” itt azokat jelenti, akik semmi másban nem hisznek, csak abban, ami az ismeretanyagból ered, ezért minden mást kétségbe vonnak, tagadnak és hamisnak tartanak, mely a „felmegyek, ellepem a földet, elvesztem a várost”. „Khús” itt az Ige még általánosabb, még belsőbb tudását jelenti, miáltal az emberek megerősítik magukat a hamis tanokban. „Pút” jelenti az Ige betű szerinti értelméből eredő tudást, mely az értelem megjelenése szerinti.

\[2\] Ezékielnél:

„_És bemegy a fegyver Égyiptomba, és lesz reszketés Szerecsenországban, mikor hullanak a sebesültek Égyiptomban, és elviszik gazdagságát, s elrontatnak fundamentomai. A szerecsenek s a libiaiak s a lidiaiak és az egész gyülevész és Khús és a frigy földének fiai velök együtt fegyver miatt hullnak el.”_ (Ezékiel 30:4, 5)

Senki sem tudhatja, mit jelentenek ezek a dolgok, csak a belső értelemből. Amennyiben a nevek nem jelentenének valódi dolgokat (res), akkor alig lenne valami értelmük. Azonban „Egyiptom” jelenti az ismeretanyagot, miáltal az emberek a hit titkaiba kívánnak betekinteni. „Khúst és Pútot” „fundamentumoknak” nevezik, mert az Ige tudását jelentik.

\[3\] Ugyanott:

„_Azon a napon követek mennek ki előttem hajókon a bátorságban lakó Szerecsenország elrémítésére, s lészen rettegés bennök Égyiptom ama napján”_ (Ezékiel 30:9)

„Khús” jelenti az Igéből való azon tudást, mely hamisságot igazol, és az ismeretanyagból ered. Ugyanott:

„_Teszem Égyiptom földjét nagy pusztaságok pusztaságává Migdoltól fogva Siénéig, és Szerecsenország határáig.”_ (Ezékiel 29:10)

Itt „Egyiptom” jelenti az ismeretanyagot, „Khús” az Ige belső dolgainak tudását, melynek határai addig tartanak, ameddig az ismeretanyag elmegy.

\[4\] Ésaiásnál:

„_Úgy viszi el Assiria királya Égyiptom foglyait és Szerecsenország rabjait, ifjakat és véneket, ruha és saru nélkül és mezítelen alfellel, Égyiptomnak gyalázatára; S megrettennek és megszégyenülnek Szerecsenország miatt, a melyben reménykedtek, és Égyiptom miatt, a melyben dicsekedtek.”_ (Ésaiás 20:4, 5)

”Khús” itt az Igéből való tudást jelenti, miáltal megerősödnek az ismeretanyagból származó hamisságokban; „Assiria” okozza, mely az embereket „rabságba” vezeti. Náhumnál:

„_Kús volt erőssége meg Égyiptom, és száma sem volt annak. Puth és Libia is segítőid voltak.”_ (Náhum 3:9)

Ezt mondják a megsemmisült egyházról, és itt is hasonló módon „Egyiptom”jelenti az ismeretanyagot, „Kús” pedig a tudást.

\[5\] „Khús és Égyiptom” jelenti itt egyszerűen a tudást, és az ismeretanyagot, amelyek az igazságok, és hasznosak azok számára, akik az emberszeretet hitében vannak. Ezért itt jó értelemben használják õket. Ésaiásnál:

„_Így szól az Úr: Égyiptom gyűjtött kincse és Kús nyeresége és a nagy termetű Szabeusok hozzád mennek és tieid lesznek, téged követnek, békókban járnak, előtted leborulnak és hozzád könyörögnek: Csak közted van az Isten és nincsen több Isten!”_ (Ésaiás 45:14)

„Égyiptom gyűjtött kincse” jelenti az ismeretanyagot; „Kús nyeresége és a Szabeusok” a szellemi dolgok tudását, amely azok szolgálatára lehet, akik elismerik az Urat; az összes ismeretanyag és tudás értük van.

\[6\] Dánielnél:

„_És ura lesz Égyiptom arany- és ezüst-kincseinek és minden drágalátos javainak; libiabeliek és szerecsenek is lesznek az ő kíséretében”_ (Dániel 11:43)

„Pút és Khús” (líbiabeliek és szerecsenek) jelentik itt az Igéből való tudást; Égyiptom az ismeretanyagot. Sofóniásnál:

„_Kús folyóvizein túlról hozzák imádóim”_ (Sofóniás 3:10)

Jelenti azokat, akiknek nincs tudásuk, vagyis a pogányokat. Dávidnál:

„_Eljőnek majd a főemberek Égyiptomból; Szerecsenország hamar kinyujtja kezeit Istenhez.”_ (Zsoltárok könyve 68:32)

„Égyiptom” jelenti itt az emlékezet-tudást, és „Kús” (Szerecsenország) a tudást.

\[7\] Ugyanott:

„_Előszámlálom Égyiptomot és Bábelt, mint ismerőimet. Ímé Filisztea és Tyrus Kússal együtt: ez ott született”_ (Zsoltárok könyve 87:4)

„Kús” jelenti az Igéből eredő tudást, és ezért mondják azt, „hogy ott született” Istennek városában. Mivel „Kús” jelenti az Ige belső tudását és az ebből eredő értelmet, ezért mondják azt, hogy a második folyó Éden kertjéből „Kús teljes földjére” folyt. (117 sz)

AC 1165. „Miczráim”, vagy „Egyiptom” az Igében az ismeretanyagot (vagy az emlékezet különféle ügyeit) jelenti, ezek az emberek a hit rejtélyeit kívánják feltárni, magukat pedig a hamisság ebből kiötlött tanaiban megerősíteni. Hogy egyszerűen az ismeretanyagot is jelenti, így olyan, mint ami hasznos, nyilvánvaló nem csak azokból a fejezetekből, melyekre hivatkoztunk, de nagyon sok másból is, melyeket, ha idéznénk, oldalakat töltene meg. (Ésaiás 19:1-25; 30:1-3; 31:1-3; Jeremiás 2:18, 36; 42:14-22; 46:1-28; Ezékiel 16:26; 23:3, 8; 29:1-21; 30:1-26; Hóseás 7:11; 9:3, 6; 11:1, 5, 11; Mikeás 7:5, Zakariás 10:10, 11; Zsoltárok könyve 80:8-19).

AC 1166. „Pút”, vagy „Líbia” az Igében a betű szerinti értelemből való tudást jelenti, mely hasonlóan hamis tanokat igazol, és egyszerűen ilyen tudást is, nyilvánvaló a fent idézett fejezetekből, ahol „Kúsról” beszélnek. Mivel hasonló módon azokat a tudásokat is jelenti, melyek belsőbbek, „Pútot” és „Kúst” együtt említik az Igében, ahogy a fent idézett fejezetekben látható (Jeremiás 46:8, 9; Ezékiel 30:4, 5; Náhum 3:9, Dániel 11:43).

AC 1167. „Kanaán”, vagy „Kánaániták”, amikor az Igében említik őket, a szertartásokat, vagy a belsőtől elkülönült külső imádat dolgait jelentik, ami nyilvánvaló nagyon sok fejezetből, különösen a történelmiekben. Mivel a Kánaániták ilyen természetűek voltak akkor, amikor Jákob fiait földjükre vezették, megengedték, hogy kiírtassanak. Azonban az Ige belső értelmében mindazokat jelentik a „Kánaániták”, akiknek a belsőtől elkülönült külső imádatuk volt. Mivel a zsidók, vagy izraeliták még inkább ilyen természetűek voltak, őket kifejezetten a „Kánaániták” jelentik a jövendölő Igében, ahogy ebből a két fejezetből látható:

„_És ártatlan vért ontának: fiaik és leányaik vérét, a kiket Kanaán bálványainak áldoztak, és megfertőzteték a föld öldökléssel. És tisztátalanokká lőnek cselekedeteikben, és paráznákká tetteikben.”_ (Zsoltárok könyve 106:38, 39)

„Vért ontának: fiaik és leányaik vérét” itt belső értelemben azt jelenti, hogy a hit minden igazságát, és az emberszeretet jóságait elfojtották. „Kiket Kanaán bálványainak áldoztak” jelenti, hogy elvilágiasították a hit és emberszeretet dolgait a belsőtől elkülönülő imádat által, mely semmi más, mint bálványimádás. Ezért tisztátalanok lettek cselekedeteikben, és paráznákká tetteikben. Ezékielnél:

„_Így szól az Úr Isten Jeruzsálemnek: A te származásod és születésed Kanaán földjéről való; atyád az Emoreus és anyád Hitteus asszony.”_ (Ezékiel 16:3)

Itt egyszerűen azt mondják, hogy az Kanán földje (Vagyis „Kanaán a belsőtől elkülönült külső imádat; lásd fent 1078., 1094. sz.)

AC 1168. 7. vers. _Khúsnak pedig fiai: Széba, Hávilah, Szábthah, Rahmáh, Szabthékah. Rahmáhnak pedig fiai: Séba és Dédán._ „Khúsnak pedig fiai” jelenti azokat, akiknek nincs belső imádata, de megvan a hit tudása, melynek birtokában a vallást gyakorolják, hogy fennálljon. „Széba, Hávilah, Szábthah, Rahmáh, Szabthékah” sok nemzetség, akiknél az ilyen tudás megvolt. Ugyanakkor belső értelemben magát a tudást jelentik. „Rahmáhnak pedig fiai” hasonló módon azokat jelentik, akiknek nincs belső imádatuk, de megvan a hit tudása, melynek birtokában a vallás gyakorolják. „Séba és Dédán” nemzetségek, melyeknek ilyen tudása van. Ugyanakkor belső értelemben magát a tudást jelentik, de azzal a különbséggel, hogy „Khús fiai” jelentik a szellemi dolgok tudását, „Rahmáh fiai” pedig a mennyei dolgok tudását.

AC 1169. „Khúsnak pedig fiai” jelenti azokat, akiknek nincs belső imádata, de megvan a hit tudása, melynek birtokában a vallást gyakorolják, hogy fennálljon. Ez nyilvánvaló „Kúsból”, akinek fiai voltak, és akik a szellemi dolgok belső tudását jelentik, ahogy fent már megmutattuk, valamint az Igébõl is, ahol a népeket említik.

AC 1170. „Széba, Hávilah, Szábthah, Rahmáh, Szabthékah” sok nemzetség, akiknél az ilyen tudás megvolt, és belső értelemben magát a tudást jelentik, ami látható az Ige fejezeteiből, melyekre a továbbiakban hivatkozunk.

AC 1171. „Rahmáhnak pedig fiai” hasonló módon azokat jelentik, akiknek nincs belső imádatuk, de megvan a hit tudása, melynek birtokában a vallást gyakorolják, míg „Séba és Dédán” olyan nemzetségek, melyeknek ilyen tudása van. Ugyanakkor belső értelemben magát a tudást jelentik, ami nyilvánvaló a Próféták következő passzusaiból. Sébára, Szebára, és Rahmáhra vonatkozóan ezekbõl a passzusokból – Dávidnál:

„_Tarsis és a szigetek királyai hozzanak ajándékot; Seba és Szeba királyai adománynyal járuljanak elé. Hajoljanak meg előtte mind a királyok”_ (Zsoltárok könyve 72:10, 11)

Ezt mondják az Úrra, a királyságára, és a mennyei egyházra vonatkozóan. Bárki láthatja, hogy itt az „ajándék” és „adomány” az imádatot jelentik, de hogy mik voltak ezek az imádatok, és milyen minőségűek, nem tudhatók, csak akkor, ha megértjük mit jelent „Tarsis és a szigetek” illetve „Seba és Szeba”. Azt már megmutattuk, hogy „Tarsis és a szigetek” a belsőnek megfelelő külső imádatot jelenti. Ebből következik, hogy „Seba és Szeba” a belső imádatot jelenti, vagyis „Seba” az imádat mennyei, „Szeba” az imádat szellemi dolgait.

\[2\] Ésaiásnál:

„_Adtam váltságodba Égyiptomot, Kúst és Szebát helyetted.”_ (Ésaiás 43:3)

„Kús és Szeba” jelenti itt a hit szellemi dolgait. Ugyanott:

„_Égyiptom gyűjtött kincse és Kús nyeresége és a nagy termetű Szabeusok hozzád mennek”_ (Ésaiás 45:14)

„Égyiptom gyűjtött kincse” jelenti az ismeretanyagot, „Kús nyeresége és a Szabeusok” a szellemi dolgok tudását, mely azok szolgálatára van, akik hisznek az Úrban.

\[3\] Ugyanott:

„_A tevék sokasága elborít, Midján és Éfa tevecsikói, mind Sebából jönnek, aranyat és tömjént hoznak, és az Úr dicséreteit hirdetik. Kédár minden juhai hozzád gyűlnek”_ (Ésaiás 60:6, 7)

„Séba” jelenti itt a mennyei dolgokat, és az ebből eredő szellemieket, amelyek az „arany és tömjén”; és megmagyarázzák, hogy ezek az „Úr dicsérete”, vagyis belső imádat.

\[4\] Ezékielnél:

„_Séba és Raema kalmárai a te kalmáraid; mindenféle drága fűszerszámokat és mindenféle drágaköveket és aranyat adtak ők árúidért”_ (Ezékiel 27:22)

Ezt mondják Tírusról. Hogy itt mit jelent „Séba és Raema”, nyilvánvaló az áruikból, melyekre azt mondják fűszer, drágakő, és arany. A „fűszer” belső értelemben emberszeretet; a „dárgakő” az emberszeretetből való hit; az „arany” az Úr iránti szeretet, és mindent, ami mennyei dolog, „Séba” jelent. Pontosabban az ilyen dolgok tudása „Séba” (ezért hívják itt ezeket „áruknak”), amivel mindenki, aki az egyház emberévé vált, átitadódott; mert senki sem válhat az egyház emberévé tudás nélkül.

\[5\] Hasonló dolgokat jelenít meg Séba királynője, aki Salamonhoz jött, fűszert, aranyat, és drágakövet hozott (Királyok I. könyve 10:1-3). Valamint a keleti bölcsek, akik Jézushoz jöttek, mikor megszületett, és térdre borultak, és imádták Őt, és kinyitván kincseiket ajándékot, aranyat, tömjént és mirhát ajánlottak fel Neki (Máté 2:1, 11), melyek a jót, a mennyeit, a szellemit és a természetit jelentették. Jeremiásnál:

„_Minek nékem ez a tömjén, a mi Sébából kerül, és a messze földről való jóillatú fahéj? A ti égőáldozataitok nincsenek kedvemre”_ (Jeremiás 6:20)

Itt is nyilvánvaló, hogy „Séba” jelenti a tudásokat és csodálatokat, melyek a „tömjén” és a „fahéj”, de ebben a példában meg van fosztva az emberszeretettől, ez pedig nem üdvözlendő.

AC 1172. Az, hogy „Dédán” jelenti a szertartásokban levő alacsonyabb mennyei dolgok ismeretét, nyilvánvaló az Ige következő fejezeteiből. Ezékielnél:

„_Dedán fiai a te kalmáraid, sok sziget kereskedése van hatalmad alatt, elefántcsont-szarukat és ébenfát hoztak néked adóba”_ (Ezékiel 27:15)

„elefántcsont-szaruk és ébenfa” belső értelemben külső jók, melyek az imádáséi, vagy szertartásokéi. Ugyanott:

„_Dedán a te kalmárod, lovagláshoz való nyeregtakarókkal. Arábia és Kédár_ _fejedelmei”_ (Ezékiel 27:20, 21)

Itt hasonlóan a „lovagláshoz való nyeregtakarók” külső jók, vagy a szertartások eszközei. Jeremiásnál:

„_Hiába valóvá lett-é az ő bölcsességök? Fussatok, forduljatok, rejtőzzetek el mélyen Dédán lakosai”_ (Jeremiás 49:7, 8)

Itt „Dédán”megfelelő értelemben a szertartásokat jelentik, melyekben nincs belső imádat, vagy Úr iránti szívből jövő csodálat, és erről azt mondják, hogy „forduljatok, rejtőzzetek el mélyen”. Ezekből a passzusokból most már nyilvánvaló, hogy a szellemi dolgok ismeretét jelentik „Kús fiai”, „Ráhmán fiai” pedig a mennyei dolgok ismeretét.

AC 1173. 8, 9. vers. _Khús nemzé Nimródot is; ez kezde hatalmassá lenni a földön. Ez hatalmas vadász vala az Úr előtt, azért mondják: Hatalmas vadász az Úr előtt, mint Nimród._ „Khús” jelenti itt is, mint előzőleg a szellemi és mennyei dolgok belső tudását; „Nimród” jelenti azokat, akik a belső imádatot külsővé tették; ezért jelenti „Nimród” az ilyen külső imádatot. „Khús nemzé Nimródot” jelenti, hogy ők alakították ki ezt az imádatot, akik a belső dolgok ismeretével bírtak. „Ez kezde hatalmassá lenni a földön” jelenti, hogy egy ilyen vallás uralkodott az egyházban, a „föld” az egyház, mint előzőleg is. „Ez hatalmas vadász vala az Úr előtt” jelenti, hogy sokakat meggyőztek. „Azért mondják: Hatalmas vadász az Úr előtt, mint Nimród” jelenti, hogy mivel olyan sokakat meggyőztek, ez a fajta beszéd közmondásszámba ment; továbbá azt jelenti, hogy az ilyen vallás könnyen rabul ejti az emberek eszét.

AC 1174. „Khús” jelenti itt is, mint előzőleg a szellemi és mennyei dolgok belső tudását, ami nyilvánvaló abból, amit már előzőleg elmondtunk és megmutattunk „Khúsra” vonatkozóan.

AC 1175. „Nimród” jelenti azokat, akik a belső imádatot külsővé tették; ezért jelenti „Nimród” az ilyen külső imádatot, ez látható a következőkből. Mindenekelőtt el kell mondani, mit jelent a belső imádat külsővé tétele. Azt mondtuk, és mutattuk meg fent, hogy a belső imádat, mely a szeretetből, és emberszeretetből ered, maga az imádat, és hogy a belső imádat nélküli külső imádat nem imádat. Belső imádatot külsővé tenni azt jelenti, hogy a külső imádat alapvetőbbé válik, jobban, mint a belső, mely az előzőek ellentéte; mintha azt mondanánk, hogy a belső imádat külső nélkül nem imádat, miközben az igazság az, hogy a belső nélküli külső imádat nem imádat. Ilyen azok vallása, akik elkülönítik a hitet az emberszeretettől, melyben a hit dolgait helyezik az emberszeretet dolgai elé, vagy a hit tudásának dolgait az élet dolgai elé, így a szertartásos dolgokat az alapvető dolgok elé. Minden külső imádat a belső imádat egyfajta ceremóniája, mert a belső imádat a legalapvetőbb. Az imádatot olyanná tenni, hogy ceremoniális dolgokból álljon, és hiányozzon belőle a lényeg, a belső imádatot külsővé teszi. Például, azt tartani, ha valaki olyan helyen él, ahol nincs templom, nincs istentisztelet, nincsenek szentségek, nincs papság, akkor nem menthető meg, vagy nem lehet imádata; mégis attól még imádhatja az Urat belsőleg. De ebből még nem következik az, hogy ott nem kellene lennie külső imádatnak.

\[2\] Hogy még világosabbá tegyük a dolgot, vegyük további példaként azt a feltételezést, hogy az imádat elsőrendű fontosságú dolgai a templomba járás, a szentségekhez menet, a szentbeszédek hallgatása, az imádkozás, az ünnepek megtartása és sok más dolog, amelyek mind külsők és ünnepélyesek, és így a hitről beszélve az emberek meggyőzik magukat, hogy ezek kielégítők – mindezek azonban az imádat szertartásos dolgai. Az teljesen igaz, hogy azok, akiknél a szeretetből és az emberszeretetből való imádat a leglényegesebb, ugyanilyen módon cselekednek: vagyis templomba járnak, szentségekhez mennek, szentbeszédeket hallgatnak, imádkoznak, megtartják az ünnepeket és hasonlókat, mindezeket nagyon komolyan és szorgalmasan; azonban az imádatuk alapjai nem ezekből a dolgokból állnak. Ezen emberek külső imádatában benne van az, ami szent, és élő, mert benne van a belső imádat; azonban azok külső imádatában, akikre előzőleg hivatkoztunk, nincs szent, és élő dolog. Maga a legalapvetőbb az, hogy mi szenteli meg és teszi élővé az előírásos vagy szertartásos dolgokat; azonban az emberszeretettől elkülönült hit nem tudja megszentelni és élővé tenni az imádatot, mert a lényeg és az élet hiányzik. Az ilyen imádatot hívják „Nimródnak”, és ez abból a tudásból született, mely „Khús”, ahogy ezek az emberszeretettől elkülönült hitből születtek, amely hit „Khám”. „Khám”-ból, az elkülönült hitből, mely a tudáson keresztül elkülönült hithez tartozik, nem születhet más imádat. Ezek azok a dolgok, amiket „Nimród” jelent.

AC 1176. Khús nemzé Nimródot. Ez jelenti, hogy ők azok, akiknél a belső dolgok irányítják az ilyen imádatot, nyilvánvaló abból, amit éppen most mondtunk el. A belső dolgok tudását ők tanoknak hívják, és a szertartásoktól is megkülönböztetik. Például a fő tanuk az, hogy egyedül a hit ment meg; de nem tudják, hogy az Úr iránti szeretet és a felebarát iránti szeretet a hit maga. A tudás, melyet ők hitnek hívnak, semmi másért nem létezik, minthogy az ő eszközeik által az emberek az Úrtól megkapják az Ő és az emberbarátaik iránti szeretetet; és ez az a hit, mely megment. Ők azok, akiknél a hit csupán tudásból áll, akik ilyen imádatot nemzenek és létesítenek.

AC 1177. Ez kezde hatalmassá lenni a földön. Ez jelenti, hogy ilyen vallás uralkodott az egyházban, amint látható lesz abból, ami ezután következik. A „föld” az egyház, megmutattuk előzőleg (620, 636, 662 sz.).

AC 1178. Ez hatalmas vadász vala az Úr előtt. Ez jelenti, hogy sokakat meggyőztek, ami nyilvánvaló abból, hogy az emberszeretettől elkülönült hitben léteztek; valamint a „vadász” jelentéséből az Igében. Az emberszeretettől elkülönült hitnek olyan természete van, hogy az embereket könnyen meggyőzi. Az emberiség nagyobb része nem ismeri a belső dolgokat, csak a külső dolgokat, és a legtöbb ember az ész dolgaihoz ragaszkodik; örömökhöz és érzéki vágyakhoz, maga és a világ látványához; ezért könnyen rabul ejti őket az ilyen vallás. A „vadász” jelentése az Igében: a „vadászat” jelenti általánosságban a meggyőzést; különösen az emberi ész rabul ejtését az észbeli hajlamok, örömök, és érzéki vágyak helyeslése által, használva a tanokat, melyeket saját kedvük szerint magyaráznak önmaguk és mások természetének megfelelően, önmagasztalásuk és gazdagodásuk figyelembevételével – ez a meggyőzés.

\[2\] Nyilvánvalóvá válik Ezékielnél:

_Jaj azoknak, a kik kötéseket varrogatnak minden kézcsuklóra, és takarókat készítenek akármilyen termetűek fejére, hogy lelkeket vadászszanak! Némely lelkeket elvadásztok népemtől, másokat elevenen megtartotok a magatok hasznára. És megszentségtelenítetek engem népem előtt néhány marok árpáért és falat kenyérért, hogy lelkeket öljetek, melyeknek nem kellene meghalniok, és hogy lelkeket elevenen megtartsatok, melyeknek nem kellene élniök, hazudozván népemnek, a mely hazugságra hallgat. Ímé én kötéseitek ellen leszek, a melyekkel ti a lelkeket vadászszátok, mint madarakat; és leszaggatom azokat karjaitokról, s a lelkeket, melyeket ti vadásztok, szabadon bocsátom, mint madarakat. És elszaggatom takaróitokat, és megszabadítom népemet kezetekből, és nem lesznek többé zsákmány a ti kezetekben_ (Ezékiel 13:18-21)

A „vadászat” jelentését itt megmagyarázzák: rabul ejtés a meggyőzés és tudás által, amelyet megrontanak és maguk javára értelmeznek, és a másik természetéhez hozzáigazítják.

\[3\] Mikeásnál:

_„Elveszett e földről a kegyes, és igaz sincs az emberek között. Mindnyájan vér után ólálkodnak, kiki hálóval vadássza atyjafiát. Gonoszságra készek a kezek, hogy jól vigyék véghez; a fejedelem követelőzik, és a biró fizetésre vár; a főember is maga mondja el lelke kívánságát, és összeszövik azt.”_ (Mikeás 7:2, 3)

Hasonló módon megmagyarázzák mit jelent a „vadászat”, vagyis hazudni azon elvárás miatt, hogy önmaguknak jó legyen, vagy a hamist igaznak hívni, hangoztatni a romlottságot, és elferdítés által meggyőzni. Dávidnál:

„_A nyelves ember meg ne maradjon e földön; a zsarnok embert űzze a veszedelem, míg nyaka szakad”_ (Zsoltárok könyve 140:12)

Ezt mondják a bűnösről, akit a hamisságok eszközével győz meg, gonoszul gondolkodik, és mézesmázosan beszél a becsapás céljából; a „nyelv” itt a hamisságot jelenti.

AC 1179. Azért mondják: Hatalmas vadász az Úr előtt, mint Nimród. Ez jelenti, hogy mivel olyan sokakat meggyőztek, ez a fajta beszéd közismertté vált; továbbá azt, hogy az ilyen vallás az emberek eszét könnyen rabul ejti, ami abból is látható, amit már előzőleg elmondtunk, valamint a betű igazi értelméből. Sőt mi több, ahogy az ősi időkben neveket adtak a valódi dolgoknak, nevet adtak ennek az imádatnak is, mondván, hogy „Nimród” – vagyis ez az imádat „hatalmas vadász volt”, azaz olyan, amely az emberek eszét rabul ejti. Azt mondják, „az Úr előtt”, mert ők, akik ilyen imádatban voltak, az elkülönült hitet „Úr”-nak, vagy „ember Úr”-nak hívták, ahogy az nyilvánvaló az előbb elmondottakból (340 sz.) Káinra vonatkozóan, aki hasonló módon az emberszeretettől elkülönült hitet jelentette. „Káin” és „Khám” között az a különbség, hogy az előbbi a mennyei egyházban volt, amely észleléssel bírt, az utóbbi a szellemi egyházban volt, melynek nem volt észlelése, ezért az előbbi gyalázatosabb volt, mint az utóbbi. Az ősi időkben az ilyeneket hívták „hatalmasnak”, mint Ésaiásnál:

_„És elvész Kédárnak minden dicsősége, és Kédár vitéz fiainak kézíve számának maradéka megkevesedik”_ (Ésaiás 21:16, 17)

Hóseásnál:

_„Istentelenséget szántottatok, álnokságot arattatok. Eszitek a hazugság gyümölcsét, mert bíztál a te utadban és vitézeidnek sokaságában!”_ (Hóseás 10:13)

És más helyeken is. Magukat „férfiaknak (viri)”, és „hatalmasoknak” hívták a hitből; mert van az eredeti nyelvben egy kifejezés, mely a hatalmas elképzelését fejezi ki, és ugyanakkor a férfiét (vir), mely kifejezés az Igében a hitről szól, és mindkét értelemben.

AC 1180. 10. vers. _Az ő birodalmának kezdete volt Bábel, Erekh, Akkád és Kálnéh a Sineár földén_.

„Az ő birodalmának kezdete” jelenti, hogy az ilyen imádat elkezdődött; „Bábel, Erekh, Akkád és Kálnéh a Sineár földén” jelenti, hogy ilyen imádatok voltak azon a területen; ugyanakkor magukat az imádatokat is jelentik: a külsőket, melyek szentnek tűnnek, de belül szentségtörők.

AC 1181. Az ő birodalmának kezdete. Ez jelenti, hogy az ilyen imádat elkezdődött, nyilvánvaló a „Bábel Sineár földjén” jelentéséből, melyről ezután beszélünk.

AC 1182. Bábel, Erekh, Akkád és Kálnéh a Sineár földén. Ez jelenti, hogy ilyen imádatok voltak azon a területen; ugyanakkor magukat az imádatokat is jelentik, a külsőket, melyek szentnek tűnnek, de belül szentségtörők, nyilvánvaló „Bábel”, és „Sineár földje” jelentéséből. Bábellel sokat foglalkoznak az Igében és mindenütt ilyen imádatot jelent, vagyis a külsőt, melyek szentnek tűnik, de belül szentségtörő. Mivel a következő fejezetben Bábellel foglalkoznak, ott fogjuk megmutatni, hogy az ilyen dolgokat jelenti Bábel; valamint, hogy az elején ez az imádat nem volt olyan szentségtörő, mint amilyenné később vált. A külső imádat minősége pontosan a belsővel van összhangban; minél ártatlanabbak a belsők, annál ártatlanabb a külső imádat. Azonban minél aljasabbak a belsők, annál aljasabb a külső imádat, és minél szentségtörőbb a belső imádat, annál szentségtörőbb a külső is. Egyszóval, minél több a világ és önmaga iránti szeretet az emberben, aki a külső imádatban van, annál kevesebb az élő, és szent dolog az imádatában. Minél jobban gyűlöli felebarátját a világ és önmaga iránti szeretetében, annál több szentségtörés van az imádatában; és minél több rosszakarat van a gyűlöletében, még több szentségtörés van az imádatában. Minél több csalás van a rosszakaratában, még sokkal több szentségtörés van az imádatában. Azon szeretetek, és ezen gonoszságok vannak a külső imádaton belül, melyet „Bábel” jelent, mellyel kapcsolatban a következő fejezetben beszélünk.

AC 1183. Mit jelent részleteiben „Erekh, Akkád és Kálnéh a Sineár földén” nem lehet jól látni, mert nem említik őket az Ige más fejezeteiben, kivéve Kálnéhot (Ámós 6:2), de ők az ilyen imádat változatai. Sineár földjére vonatkozóan, melyben ezek az imádatok voltak, a külső imádat tartalmazta a szentségtörőt, ezt jelenti az Igében, ami nyilvánvaló a jelentéséből a következő fejezetben (Apoc 11:2; Zakariás 5:11), és különösen Dánielnél, ahol ezek a szavak fordulnak elő:

_„Nabukodonozor, a babiloni király kezébe adá az Úr Jojakimot, a Júda királyát, és az Isten háza edényeinek egy részét; és vivé azokat Sineár földére, az ő istenének házába, és az edényeket bevivé az ő istenének kincsesházába.”_ (Dániel 1:2)

Amely azt jelenti, hogy a szent dolgokat megszentségtelenítették: „Isten háza edényei” a szent dolgok; „Babilon Istenének háza Sineár földén” a szentségtörő dolgok, melybe a szent dolgokat vitték. Bár ezek a történetek történelmiek, mégis magukban hordozzák ezeket a titkokat, ahogy az Ige összes történelmi ténye is. Ugyanez továbbá nyilvánvaló ugyanazon edények megszentségtelenítéséből (Dániel 5:3-5). Amennyiben azon nem képviselték volna a megszentelt dolgokat, ilyen események nem történtek volna meg.

AC 1184. 11, 12. vers. _E földről ment aztán Assiriába, és építé Ninivét, Rekhoboth városát, és Kaláht. És Reszent Ninivé között és Kaláh között: ez az a nagy város_. „E földről ment aztán Assiriába” jelenti azt, hogy azok, akik ilyen külső imádatban voltak, elkezdtek gondolkodni az imádat belsőjéről; „Assziria” jelenti az okoskodást; „építé Ninivét, Rekhoboth városát, és Kaláht” jelenti, hogy ezért maguknak kialakították a hitnek tanait. „Ninive” jelenti ezen tanok hamisságait; ’”Rekhoboth és Kaláh” ugyanaz, más eredetből; „Reszent Ninivé között és Kaláh között” jelenti, hogy az élet tanait is kialakították maguknak. „Reszen” jelenti az ebből eredő tanok hamisságait; „Ninive” jelenti az okoskodásból eredő hamisságot, „Kaláh” az érzéki vágyakból eredő hamisságot; „Ninive között és Kaláh között” jelenti a mindkettőből eredő hamisságot; „ez az a nagy város” jelenti, hogy a tanok nőttek és eluralkodtak.

AC 1185. E földről ment aztán Assiriába. Ez jelenti azt, hogy azok, akik ilyen külső imádatban voltak, elkezdtek gondolkodni az imádat belsőjéről, ami látható „Assiria” jelentéséből az Igében: lévén ez az értelem és okoskodás, melyre vonatkozóan a következőkben lesz szó. Kettős jelentése van ezeknek a szavaknak: vagyis Assziria kiment erről a földről, és „Nimród” kiment a földről Assziriába. Így fejezik ki, mert mindkettőt jelenti, nevezetesen az ilyen imádatból eredő szellemi és mennyei dolgokra vonatkozó okoskodást – mely az, hogy Assziria kiment Shineár földjéről –, valamint azt, hogy az ilyen imádat okoskodik a szellemi és mennyei dolgokról – mely az, hogy Nimród e földről ment Assiriába.

AC 1186. „Assziria” jelenti az okoskodást, ami nyilvánvaló Assúr, vagy Assiria jelentéséből az Igében, ahol állandóan úgy tekintették, mint az értelemmel együtt járó dolgokat, mindkét értelemben: vagyis az értelemmel, és az okoskodással. Az értelem, és az észbeli dolgok tulajdonképpen azokat a dolgokat jelenti, melyek igazak; az okoskodás és következtetések pedig hamisak. Mivel Assúr jelenti az értelmet és az okoskodást, nagyon gyakran összekapcsolják „Egyiptommal”, mely az ismeretanyagot jelenti, ugyanis az értelem és következtetés az ilyen tudásból van. Az, hogy „Assúr” jelenti a okoskodást, nyilvánvaló Ésaiásnál:

_Jaj Assiriának, haragom botjának, de ő nem így vélekedik, és szíve nem így gondolkozik, mert ezt mondá: Kezem erejével míveltem ezt és bölcseségemmel, mivel okos vagyok_ (Ésaiás 10:5, 7, 13)

Ahol „Assiria” jelenti az okoskodást, akiről itt azt mondják, hogy sohasem vélekedik, sem gondolkodik helyesen; és azt mondják „bölcseségével, mivel okos”.

\[2\] Ezékielnél:

_Volt két asszony, egy anyának leányai. És paráználkodának Égyiptomban, ifjúságukban paráználkodtak; És paráználkodék Oholá oldalamon, és fölgerjede szeretőihez, a közeli Assiriabeliekhez. Kik kék bíborba öltözöttek, helytartók és fejedelmek, kívánatos ifjak mindnyájan, lovagok, lovakon ülők. És eljövének ő hozzá Bábel fiai a szerelem ágyasházába, s megfertézteték őt paráznaságukkal_ (Ezékiel 23:2, 3, 5, 6, 17)

Itt „Egyiptom” jelenti az ismeretanyagot; az „Assiriabeliek” az okoskodást; és „Bábel fiai” az érzéki vágyakból eredő hamisságokat.

\[3\] Ugyanott:

_És paráználkodál Égyiptom fiaival. S Assiria fiaival is paráználkodál. És sokasítád paráznaságodat a kalmárok földje, Káldea felé_ (Ezékiel 16:26, 28, 29)

Ahol hasonló módon „Egyiptom” jelenti az ismeretanyagot; „Assiria” az okoskodást. Az ismeretanyagból való következtetést a szellem és mennyei dolgokra vonatkozóan „paráznaságnak” hívják, mind itt, mind másutt az Igében. Nem egyiptomiakkal és assiriabeliekkel való paráználkodást jelent, bárki láthatja.

\[4\] Jeremiásnál:

_Most is mi dolgod van néked Égyiptom útjával? Hogy Nilus-vizet igyál? Vagy mi dolgod van néked Assúr útjával? Hogy a folyam vizét igyad?_ (Jeremiás 2:18)

Itt hasonló módon „Egyiptom” jelenti az ismeretanyagot; és „Assúr” az okoskodást. Ugyanott:

_Elszéledt juhnyáj az Izráel, oroszlánok kergették szét; először benyelte őt Assiria királya, végre pedig ez a Nabukodonozor, a babiloni király megtörte az ő csontjait_. (Jeremiás 50:17)

„Assiria” itt a szellemi dolgokra vonatkozó okoskodás.

\[5\] Mikeásnál:

_„És ő a mi békességünk. Ha az Assirus eljő a mi földünkre és megtapodja palotáinkat: állatunk ellene hét pásztort és nyolcz fejedelmi férfiút. És megrontják Assiria földjét fegyverrel Nimród földjét is az ő kapuiban; és megszabadít az Assirustól, ha a mi földünkre eljő és a mi határunkba lép.”_ (Mikeás 5:5, 6)

A téma itt Izrael, vagy a szellemi egyház, melyről azt mondják, hogy „Assirus nem jő el a mi földünkre”, vagyis nem lesz okoskodás; „Nimród földje” jelenti az olyan imádatot, melyet Nimród képvisel, melyben a belsők gonoszak, és hamisak.

\[6\] Az, hogy „Assiria” az Igében az értelem is, mely az egyház emberében van, amiből észreveszi az igazságot, és jóságot, nyilvánvaló Hóseásnál:

_„Rettegve jőnek elő, mint a madár, Égyiptomból, és mint a galamb, Assiriának földéből”_ (Hóseás 11:11)

„Egyiptom” az egyház emberének ismeretanyagát jelenti; „Assiria” az értelmét. Az, hogy a „madár”az emlékezet értelme (scientificum intellectuale), és a „galamb” az észbeli jó, már előzőleg megmutattuk.

\[7\] Ésaiásnál:

_„Ama napon út lesz Égyiptomból Assiriába, és Assiria megy Égyiptomba, Égyiptom meg Assiriába, és Égyiptom Assiriával az Urat tiszteli. Ama napon Izráel harmadik lesz Égyiptom és Assiria mellett; áldás a földnek közepette; Melyet megáld a seregeknek Ura, mondván: Áldott népem, Égyiptom! és kezem munkája, Assiria! és örökségem Izráel!”_ (Ésaiás 19:23-25)

Itt a téma a szellemi egyház, mely „Izrael”, akinek értelme „Assiria”, és ismeretanyaga „Egyiptom”. Ez a három alkotja a szellemi egyáz emberének értelmi részeit, melyek ebben a sorrendben követik egymást. Más helyeken is, ahol „Assiriát” említik, az észbelit jelenti, legyen az igaz vagy hamis, mint (Ésaiás 20:1-6; 23:13; 27:13; 30:31; 31:8; 36:1-22; 37:1-38; 52:4; Ezékiel 27:23, 24; 31:3-18; 32:22; Mikeás 7:12; Zofóniás 2:13; Zakariás 10:11; Zsoltárok könyve 83:8). „Assiria” jelenti az okoskodást (Hóseás 5:13; 7:11; 10:6; 11:5; 12:1; 14:3; Zakariás 10:10), ahol Éfraimról beszélnek, aki az értelmet jelenti, de itt a megrontottat.

AC 1187. Építé Ninivét, Rekhoboth városát, és Kaláht. Ez jelenti, hogy ezért maguknak kialakították a hitnek tanait, nyilvánvaló Ninive, Rekhobot és Kaláh jelentéséből (melyre vonatkozóan a rögtön következőkben), és „város” jelentéséből az Igében, lévén az a tan, igaz vagy eretnek (402 sz.).

AC 1188. Az, hogy „Ninive” jelenti ezeknek a tanoknak hamisságait; ”Rekhoboth és Kaláh” pedig ugyanazt, más eredetből, nyilvánvaló Ninive jelentéséből az Igében, melyre vonatkozóan most beszélünk. E fajta hamisságnak három eredete van. Az első a megvilágítatlan megértés homályosságában levő ész hamis érveléséből és a tudatlanságból ered; ebből jön a hamisság, mely „Ninive”. A második eredet ugyanilyen oknál fogva, de a túlnyomó érzéki vágyakból való, mint az újítás, vagy kiemelkedés: az ilyen eredetű hamisságok a „Rekhoboth”. A harmadik eredet az akarat, és így az érzéki vágyak, amelyekben az emberek nem hajlandóak elismerni semmi olyat igazságként, ami nem kedvez érzéki vágyaiknak; az ebből eredő hamisságokat „Kaláhnak” nevezik. Az összes ilyen hamisság „Assirián” keresztül lép fel, vagyis a hit igazságaira és jóságaira vonatkozó okoskodáson.

\[2\] Az, hogy „Ninive” jelenti a megvilágítatlan megértés homályosságában levő ész hamis érveléséből és a tudatlanságból eredő hamisságokat, nyilvánvaló Jónásnál, akit Ninivébe küldtek, mely városnak megbocsátottak, mert ilyenek voltak, és a részletekből Jónásnál Ninivére vonatkozóan, melyről az Úr Isteni könyörületességéből más helyen beszélünk. A részletek ott történelmiek, és mégis prófétaiak, magukban foglalva, és képviselve ilyen titkokat, ahogy az Igében lévő más történelmi dolgok is.

\[3\] Hasonlóképpen van Ésaiásnál is, ahol azt mondják Assiria királyáról, hogy Ninivében maradt, és amikor imádkozott Nisróknak, az ő istenének templomában, fiai levágták őt karddal (Ésaiás 37:37, 38). Bár ezek a dolgok történelmiek, mégis prófétaiak, hasonló titkokat tartalmazván és képviselvén. Itt „Ninive” jelenti a külső imádatot, melyben hamisságok vannak, és mivel bálványimádó volt, fiai karddal levágták. A „fiak” a hamisságok, ahogy azt előzőleg megmutattuk; a „kard” a hamisság büntetése, mint mindenütt az Igében.

\[4\] Sófoniásnál is:

_„És kinyújtja kezét észak felé, és elveszti Assiriát, Ninivét pusztasággá teszi, kietlenné, mint egy sivatag. És nyájak heverésznek bensejében, mindenféle állatok serege: pelikán és sündisznó hálnak párkányain, az ablakban azoknak szava hangzik, a küszöbön omladék lészen, mert lefosztatott a czédrus!”_ (Sófoniás 2:13, 14)

Itt Ninivét írják le, de prófétai stílusban, és magát a hamisságot, amit Ninive jelent. Ezt a hamisságot, mert imádják, „észak, mindenféle állatok serege: pelikán és sündisznó”-nak nevezik, és úgy írják le, hogy „ablakban szavak hangzanak”, és „lefosztatott czédrus”, mely az értelmi igazság. Az összes kifejezés az ilyen hamisság jelentése.

AC 1189. Hogy az érzéki vágyakból eredő hamisságokat „Kaláh” jelenti, nem igazolható az Ige prófétai, csak a történelmi részeiből: Assiria királya Izrael fiait Assúrba, vagy Assiriába vitte, és a Gózán folyó melletti Kaláhban és Háborban, valamint Médek városaiban telepítette le őket. (Királyok II. könyve 17:6; 18:11) A történelmi tények itt semmi mást nem tartalmaznak, mert ahogy az előbb mondtuk, az Ige minden történelmi része jelentést tartalmazó és képviselő. Így „Izrael” itt a hitehagyott szellemi egyház; „Assiria” az okoskodás; „Kaláh” az ilyen hamisság.

AC 1190. Reszent Ninivé között és Kaláh között. Ez jelenti azt, hogy az élet tanait is kialakították maguknak. „Reszen” jelenti az ebből eredő tanok hamisságait, ez látható abból, amit most mutattunk meg Ninivére és Kaláhra vonatkozóan; valamint a kapcsolatból, hogy az előző versekben a tanok hamisságaival, itt pedig az élet hamisságaival foglalkoznak. Mert ilyen az Ige stílusa, különösen a prófétai stílus, hogy amikor a megértés dolgaival foglalkozik, akkor az akarat dolgaival is. Az előző versben a megértés dolgaival, vagy a tanok hamisságaival foglalkoznak; itt azonban az élet hamisságaival, amelyet „Reszen” jelent. Mivel többet nem említik Reszent az Igében, ezt nem lehet igazán igazolni, kivéve abból a tényből Ninive és Kaláh közé építették, vagyis az okoskodásból eredő hamisság és az érzéki vágyakból eredő hamisság közé, mely az élet hamisságait teremti meg. Valamint abból, hogy „nagy városnak” nevezik, mert az mind a megértés, mind az akarat hamisságaiból van.

AC 1191. Ez az a nagy város. Ez jelenti, hogy a tanok nőttek és eluralkodtak, nyilvánvaló a „város” jelentéséből, lévén az egy igaz tan, vagy egy hamis tan (402 sz.). Azért hívják „nagy városnak”, mert a tan minden hamissága, és az abból eredő imádat, az élet hamisságát eredményezi.

AC 1192. Éppen fent, a 10. versben, foglalkoztak az imádatban lévő gonoszsággal, melyet „Bábel, Erekh, Akkád és Kálnéh a Sineár földje” jelent; ebben a két versben az imádatban lévő hamisságokkal foglalkoznak, melyet „Ninive, Rekhoboth, Kaláh és Reszen” jelentenek. A hamisságok az okoskodásból való alapelvekhez tartoznak; a gonoszságok pedig a világ és önszeretetből való érzéki vágyakhoz.

AC 1193. 13. 14. vers. _Miczráim pedig nemzé: Lúdimot, Anámimot, Lehábimot és Naftukhimot.  
Pathruszimot és Kaszlukhimot, a honnan a Filiszteusok származtak, és Kafthorimot_. „Miczráim pedig nemzé: Lúdimot, Anámimot, Lehábimot és Naftukhimot” jelent sok nemzetet, mely sok fajta szertartást jelent; „Miczráim” az ismeretanyag; „Lúdim, Anámim, Lehábimt és Naftukhim” pedig annyi szertartás, melyek csupán az ismeretanyag (scientifica) kérdései; „Pathruszim és Kaszlukhim” az így nevezett nemzetek, melyek a hasonló eredetű szertartások tanait jelentik, melyek csak az ismeretanyag kérdései voltak; „a honnan a Filiszteusok származtak” jelenti az abból származó nemzetet, mely a hit és emberszeretet ismeretének csupán ismeretanyagát jelenti. Azt mondják, hogy „származnak”, ez azt jelenti, hogy náluk a tudás csupán ismeretanyag.

AC 1194. Miczráim pedig nemzé: Lúdimot, Anámimot, Lehábimot és Naftukhimot. Ez sok nemzetet jelent, mely sok fajta szertartást jelent, látható abból, amit Miczráimra, vagy Egyiptomra vonatkozóan megmutattunk (6. vers), vagyis Egyiptom jelenti az ismeretanyagot, vagy az emlékezet kérdéseit (scientam seu scietifica). Ők azok, akikről azt mondták, hogy nemzették őket, ezért nem lehetnek mások, mint szertartások, valójában a külső imádat szertartásai. Az Úr Igéje elejétől végéig, belső értelemben, sohasem foglalkozik más dolgokkal, csak azokkal, melyek az Ő királyságához tartoznak, így az egyházhoz is; ezért itt a dolgok, melyek az okoskodás általi ismeretanyagból születtek, nem mások, mint szertartások.

AC 1195. Az, hogy „Miczráim”, vagy „Egyiptom” az ismeretanyag, megmutattuk ennek a fejezetnek a 6. versénél. „Lúdim, Anámim, Lehábimt és Naftukhim” pedig sok szertartás, melyek csupán az ismeretanyag (scientifica) kérdései, nyilvánvaló abból, amit most kijelentettünk. Ők azok, akikről azt mondják, hogy olyan szertartásaik vannak, melyek csupán ismeretanyagok; akik a szellemi és mennyei dolgokat az okoskodás eszközeivel fedezik fel, és ennek révén agyalnak ki maguknak egyfajta imádatot. Az ilyen imádat szertartásait, melyek az okoskodásból és az ismeretanyagból erednek, az ismeretanyag szertartásainak hívják (ritualia scietifica), melyekben nincs semmi szellemi és mennyei, mert önmagukból származnak. Ebből jöttek az egyiptomi bálványok, és azok varázslata. Mivel ilyen eredetűek voltak a szertartásaik, teljesen elutasították, tagadták, utálták és gyűlölték az Ősi Egyház szertartásait, ahogy az nyilvánvaló abból, amit mondtak Mózes I. könyvében (43:32); és Mózes II. könyvében (8:22). Mivel ezeket a dolgokat jelentik, azt mondják, hogy Miczráim, vagy Egyiptom nemzette őket, vagyis az ismeretanyag. És mivel az ismeretanyaguk többféle volt, az abból eredő szertartások is különbözővé váltak. A többféleséget, általánosságban, jelenti a sok nemzet. Lúdim, vagy lidiabeliek ilyen dolgokat jelentenek, ahogy ez Jeremiásnál kitűnik:

_„Égyiptom növekedik úgy, mint a folyóvíz és mint a megháborodott vizű folyamok, mert ezt mondja: Felmegyek, ellepem a földet, elvesztem a várost és a benne lakókat. Jőjjetek fel lovak, és zörögjetek szekerek, jőjjenek ki a vitézek, a szerecsenek és a Libiabeliek, a kik paizst viselnek, és a Lidiabeliek, a kik kézívet viselnek!”_ (Jeremiás 46:8, 9)

„Egyiptom folyói” itt a többféle ismeretanyag, melyek hamisak; „felmegy, ellepi a földet” azt jelenti, hogy az ismeretanyag eszközeivel olyan dolgokba avatkozik bele, melyek az egyházhoz vagy a hithez tartoznak; “elveszteni a várost” jelenti az igazság elpusztítását; „szerecsenek és Libiabeliek” a tudás; „Lidiabeliek” pedig az ismeretanyag szertartásai, melyről fent beszéltünk; „paizst és kézívet visel” az okoskodás.

AC 1196. „Pathruszim és Kaszlukhim” az így nevezett nemzetek, melyek a hasonló eredetű szertartások tanait jelentik, melyek csak az ismeretanyag kérdései voltak, nyilvánvaló abból, amit kijelentettünk; és hasonlóan a folytatásból. Pathruszimra vonatkozóan lásd (Ésaiás 11:11, 12; Ezékiel 29:13-15; 30:13, 14; Jeremiás 44:1, 15).

AC 1197. A honnan a Filiszteusok származtak. Ez jelenti az abból származó nemzetet, mely a hit és emberszeretet ismeretének csupán ismeretanyagát jelenti, nyilvánvaló az Igéből, ahol a Filiszteusokat gyakran említik. Az Ősi Egyházban mindenkit filiszteusnak hívtak, aki sokat beszélt a hitről, és kijelentette, hogy a megváltás a hitben van, és mégsem volt hitbeli élete. Ezért őket mindenekelőtt „körülmetéletleneknek” hívták, ami azokat jelenti, akik emberszeretet nélküliek voltak. Azt, hogy őket „körülmetéletleneknek” hívták látható Sámuel I. könyvében 14:6, 17:26, 36; 31:4, Sámuel II. könyvében 1:20. Mivel ilyenek voltak, nem tehettek mást, mint a hit tudását az emlékezet kérdéseivé tenni; mert a szellemi és mennyei dolgok tudása és a hit igazán titkos dolgai semmi mássá nem váltak, mint az emlékezet ügyeivé, amikor az ember, aki jártas volt bennük, emberszeretet nélkülivé vált. Az emlékezet dolgai olyanok, mint a halott dolgok, hacsak az ember tudatosan ezek szerint nem él. Amikor ezt teszi, akkor ahogy azok az emlékezet dolgai, úgy az életé is. Csak akkor maradnak vele saját hasznára és a testi élet utáni megváltásra. A tudás (scientiae et cognitiones) semmit sem jelent az embernek a másvilágon, még akkor sem, ha minden titkot ismerhet, amit csak feltártak, hacsak azok nem befolyásoltál életét.

\[2\] A „Filiszteusbeliek” mindenütt ilyeneket jelentenek az Ige prófétai és történelmi részeiben is, például, amikor Ábrahám a filiszteusok földjén tartózkodott, és Abimélekkel, a filiszteusok királyával szövetséget kötött (Mózes I. könyve 20:1-18; 21:22-34; 26:1-34). Mivel a hit tudását itt a filiszteusok jelentik, Ábrahám, mert ő a hit mennyei dolgait képviselte, elidőzött ott és szövetséget kötött velük; hasonló módon cselekedett Izsák, aki a hit szellemi dolgait képviselte; Jákob viszont nem, mert ő az egyház külsőségeit képviselte.

\[3\] Az, hogy a „Filiszteusbeliek” általánosságban csupán a hit ismeretének ismeretanyagát jelentik, különösen azokat, akik úgy tekintik, hogy a hit és megváltás egyedül a tudásban van, és így az emlékezet kérdésévé teszik, látható Ésaiásnál:

_„Ne örvendj oly nagyon Filisztea, hogy eltört a téged verőnek vesszeje, mert a kígyó magvából baziliskus jő ki, a melytől szárnyas sárkány származik.”_ (Ésaiás 14:29)

Itt a „kígyó magva” jelenti az ismeretanyagot; a „bazikliskus” az eredendő hamisságból jövő gonoszságot; a „szárnyas sárkány”, a munkájukat, melyet azért hívnak „szárnyas sárkánynak”, mert azok az érzéki vágyakból jönnek.

\[4\] Jóelnél:

_„Sőt néktek is mi közötök velem, Tírus, Sidon és Filiszteának egész környéke?! Vajjon bosszút állani jöttök-é reám? Ha bosszút akarnátok rajtam állani, nagy hirtelen fejetekre fordítom vissza bosszútokat! Mivelhogy elraboltátok ezüstömet és aranyomat, és legszebb kincsemet templomaitokba vittétek; És a Júda fiait és Jeruzsálem fiait eladtátok a Jávánok fiainak, hogy messze vessétek őket határaiktól”_ (Jóel 3:4-6)

Itt nyilvánvaló az, hogy mit jelentenek a filiszteusok, és „Filiszteának egész környéke”. Az „ezüst és arany” itt a hit szellemi és mennyei dolgai; „legszebb kincsek” pedig azok ismerete. Az, hogy „templomaikba vitték” jelenti, hogy birtokukba vették, és ezt kijelentették; „Júda fiait és Jeruzsálem fiait eladták” jelenti, hogy nem volt szeretetük, és nem volt hitük. „Júda” az Igében a hit mennyeije, „Jerusalem” az ebből eredő hit szellemije, melyet „messze vetették határaiktól”. Így van más helyeken is a Prófétáknál (Jeremiás 25:20; 47:1-7; Ezékiel 16:27, 57; 25:15, 16; Ámós 1:8; Abdiás 1:19; Sofóniás 2:5; Zsoltárok könyve 83:7; 87:4). Káftorra vonatkozóan lásd Mózes V. könyve 2:23; Jeremiás 47:4; Ámós 9:7.

AC 1198. „Származnak”, ez azt jelenti, hogy náluk a tudás csupán ismeretanyag, nyilvánvaló abból, amit kijelentettünk. Nem azt mondják, hogy „nemzették” őket azok, akik egyiptomiak voltak, hanem belőlük „származtak”, mert ők nem olyanok, mint a szellemi és mennyei dolgokra vonatkozó természetes ismeretanyagból való ok; ennek következtében tanokat szerkesztenek maguknak – hasonlókkal foglalkoztak előzőleg -, hanem olyanok, hogy a hit tudását másoktól tanulják meg, és tudják és fenntartják az emlékezetben. Nem más módon, mint ahogy más dolgokat tanulnának, melyekkel semmit sem törődnek, csupán annyit, hogy tudják azokat, valamint azt az okot kivéve, hogy ezáltal elismeréshez vagy néhány más előnyhöz juthatnak. Olyan távoli a hit tudásának puszta ismeretanyaga a természeti dolgok ismeretanyagától, hogy alig van bennük valami közös; ezért nem azt mondják, hogy „születtek”, hanem, hogy „származtak”. Mivel ilyen volt a „filiszteusok” természete, csak megszentségteleníteni tudták a hit tudását az okoskodások által, és ezért hamis tanokat kialakítani maguknak. Ezért azok között vannak, akik nehezen születnek újjá és kapnak emberszeretetet, mindkettőt azért, mert körülmetéletlenek szívükben, valamint a hamisság elvei miatt, következésképpen megértésük életével szembeszállnak és azt gátolják.

AC 1199. 15. vers. _Kanaán pedig nemzé Czídont, az ő elsőszülöttét, és Khétet_. „Kanaán”, itt is, mint előzőleg, a külső imádatot jelenti, melyben semmi belső nincs. „Czidon” jelenti a szellemi dolgok külső tudását; mivel ők az ilyen külső imádat első dolgai, azt mondják, hogy Czidon volt „Kanaán elsőszülöttje”; „Khét” jelenti a mennyei dolgok külső tudását.

AC 1200. Azt, hogy „Kanaán” a külső imádatot jelenti, melyben semmi belső nincs, előzőleg megmutattuk, ahol Kanaánnal foglalkoztak. A külső imádat, melyet „Kanaánnak” hívnak olyan, mint a zsidóké volt, mind az Úr eljövetele előtt és után. Egyfajta külső imádatuk volt, melyet szigorúan megtartottak, mégis olyan tudatlanok voltak azzal kapcsolatban, hogy mi a belső, hogy azt feltételezték, csak a testükben élnek. A lélek természetéről, a hitről, az Úrról, a szellemi és mennyei életről és a halál utáni életről semmit sem tudtak. Ezért az Úr idejében nagyon sokuk tagadta a feltámadást – ahogy ez nyilvánvaló Máténál (22:22-23), Márknál (12:18-28) és Lukácsnál (20:27-41). Amikor egy ember olyan, hogy nem hiszi, hogy a halál után élni fog, akkor nem hiszi azt sem, hogy van valami belső, mely szellemi és mennyei. Ilyenek azok, akik csupán érzéki vágyakban élnek, mert csak a testi és világi életben élnek; különösen azok, akik belemerültek az undorító kapzsiságba. Bár van imádatuk, zsinagógáikat vagy templomaikat látogatják, és követik a szertartásokat, néhányan nagyon szigorúan; de mégsem hiszik, hogy van élet a halál után, és imádatuk nem lehet más, mint külső imádat, amiben semmi belső sincs – mint egy kagyló bél nélkül, vagy egy fa gyümölcs nélkül, sőt levél nélkül. Az ilyen külső imádatot nevezik „Kanaánnak”. A külső imádat más fajtái – fent foglalkoztak ezekkel – imádatok voltak, melyekben nem voltak belső dolgok.

AC 1201. „Czidon” jelenti a szellemi dolgok külső tudását, nyilvánvaló abból a tényből, hogy „Kanaán elsőszülöttjének” hívják. Minden egyház elsőszülöttje, belső értelemben, a hit (352, 367 sz.). Azonban itt, ahol nincs hit, mert nincsenek belső dolgok, nincs semmi más, csak a szellemi dolgok külső tudása, mely a hit helyén van. Ezek a tudások a zsidók között léteztek, mely tudások nemcsak a külső imádat szertartásai, hanem sok más dologé is, mint a tanok, melyek ehhez az imádathoz tartoznak. Abból a tényből is nyilvánvaló „Czidon” jelentése, hogy Filisztea legtávolabbi határai Tírus és Czidon voltak, továbbá a tenger; ezért Tírus a belső tudást jelenti, „Szidon” a külsőt, vagyis a szellemi dolgokét – mely szintén nyilvánvaló az Igéből. Jeremiásnál:

_„És a nap miatt, mely eljött, hogy elpusztítsa egész Filiszteát, kivágja Tírust és Szidont és segítségének minden megmaradt töredékét, mert az Úr elrontja Filiszteát, a Káftor szigetének maradékát”_ (Jeremiás 47:4)

Itt „Filisztea” jelenti a hit és emberszeretet tudásának puszta ismeretanyagát; „Tírus” jelenti a belső tudást, „Szidon” a szellemi dolgok külső tudását.

\[2\] Jóelnél:

_„Sőt néktek is mi közötök velem, Tírus, Sidon és Filiszteának egész környéke?! Mivelhogy elraboltátok ezüstömet és aranyomat, és legszebb kincsemet templomaitokba vittétek”_ (Jóel 3: 4, 5)

Itt „Tírus és Sidon” nyilvánvalóan a tudást jelenti, és „Filisztea környékének” hívják; „ezüst és aranynak” és „legszebb kincsnek” nevezik a tudást. Ezékielnél:

_Ott vannak észak uralkodói mindnyájan, és minden sidoni, a kik alászálltak a megölettekkel; és feküsznek körülmetéletlenül a fegyverrel megölettek mellett; a Faraó és minden ő serege_ (Ezékiel 32:30, 32)

A „sidoniak” itt a külső tudást jelenti, mely belső dolgok nélkül semmi más, mint ismeretanyag, és ezért nevezik meg őket a Fáraóval, vagy Egyiptommal kapcsolatban, melyek az ismeretanyagot jelentik. Zakariásnál:

_„És Hámát is, a mely szomszédos vele; Tírus és Sídon, noha igen okosak!”_ (Zakariás 9:2)

A téma itt Damaszkusz; „Tírus és Sidon” a tudást jelentik.

\[3\] Ezékielnél:

_„Sidon és Arvad lakói voltak evezőid; a te bölcseid, oh Tírus, kik benned valának, azok voltak kormányosaid.”_ (Ezékiel 27:8)

Itt „Tírus” jelenti a belső tudást, ezért a bölcs embereket „kormányosoknak” hívják, „Sidon” jelenti a külső tudást, ezért lakóit „evezőknek” nevezik, ilyen a belső tudás kapcsolata a külsővel. Ésaiásnál:

_„Némuljatok meg lakosi e partvidéknek, a melyet Sidon kalmárai, a kik tengeren járnak, töltöttek be egykor. Melynek sok vizeken át a Sihór veteménye és a Nilus aratása vala jövedelme, úgy hogy népek vására volt! Pirulj Sidon, mert szól a tenger és a tenger erőssége, mondván: Nem vajudtam, nem is szültem, és nem tápláltam ifjakat, és nem neveltem szűzeket”_ (Ésaiás 23:2-4)

„Sidon” itt a külső tudásokat jelenti, melyeket, mivel nincs bennük belső, „Sihór veteménye és a Nilus aratása vala jövedelme, úgy hogy népek vásárának” hívják; valamint „tengernek” és „tenger erősségének” is. Azt mondják „nem vajúdott, és nem is szült” – melyet nem lehet betű szerinti értelemben megérteni, de teljesen világos belső értelemben, ahogy így van más fejezetekkel is a Prófétáknál. Mivel „Sidon” jelenti a külső tudásokat, azt mondják, hogy az „Izrael háza”, vagyis a szellemi egyház körül (Ezékiel 28:24, 26); mert a külső tudás olyan, mint egy kör körülötte.

AC 1202. Azért hívják Czidont „Kanaán elsőszülöttjének”, mert ez a tudás a külső imádat legelső dolga, melyben nincs belső imádat, ahogy elmagyaráztuk az előző fejezetben.

AC 1203. Az, hogy „Khét” jelenti a mennyei dolgok külső tudását következésképpen nyilvánvaló. Megszokott dolog a Prófétáknál, hogy a szellemi és mennyei dolgokat összekapcsolják, vagyis, ahol szellemi dolgokkal foglalkoznak, ott mennyeivel is; ugyanis egyik a másikból van, és van a tökéletességre irányuló bizonyos akarat, ha azok nem kapcsolódnak; ezért az Ige minden egyes és összes dolgában megvan a mennyei házasság képzete. Ebből az is nyilvánvaló, ahogy az Igében lévő más helyekből is, hogy „Sidon” jelenti a szellemi dolgok külső tudását, „Khét” pedig a mennyei dolgok külső tudását mindkét értelemben – vagyis a belső dolgok nélkül, és belső dolgokkal –, valamint egyszerűen a külső tudást. A szellemi dolgok, ahogy már gyakran mondtuk előzőleg, a hitből származnak; a mennyei dolgok a szeretetből; és újra, a szellemi dolgok a megértésből, a mennyei dolgok pedig az akaratból. Az, hogy „Khét” jelenti a belső nélküli külső tudást, nyilvánvaló Ezékielnél:

_Így szól az Úr Isten Jeruzsálemnek: A te származásod és születésed Kanaán földjéről való; atyád az Emoreus és anyád Hitteus asszony. Anyád leánya vagy te, a ki megútálta férjét s fiait, és öcséidnek nénje vagy, a kik megútálták férjeiket és fiaikat; anyátok Hitteus asszony és atyátok Emoreus._ (Ezékiel 16:3, 45)

Itt a belső nélküli külső imádat „Kanaán”, hogy „megútálták férjeiket és fiaikat” az, hogy visszautasítják a jóságot és igazságot. Ezért az anyját „Hitteusnak” hívják. Azonban az Igében „Khétet” is a mennyei dolgok külső tudásának veszik jó értelemben, ahogy közel az összes ország, város, nemzet és személy nevét már megmagyaráztuk. „Khét” jelentésére vonatkozóan az Úr Isteni könyörületességéből ezután lesz szó. A szellemi dolgok tudása az, mely a hitre vonatkozik; következésképpen a tanokra; a mennyei dolgok tudása az, mely a szeretetre vonatkozik, és így az életre is.

AC 1204. 16-18. vers. _Jebuzeust, Emorreust, és Girgazeust. Khivveust, Harkeust, és Szineust.  
Arvadeust, Czemareust, Hamatheust. És azután elszéledének a Kananeusok nemzetségei_. „Jebuzeust, Emorreust, és Girgazeust. Khivveust, Harkeust, és Szineust. Arvadeust, Czemareust, Hamatheust” annyi különféle nemzetség, ahány különböző bálványimádás volt. „És azután elszéledének a Kananeusok nemzetségei” jelenti, hogy bálványimádó imádatok minden más formája ezekből származik.

AC 1205. „Jebuzeust, Emorreust, és Girgazeust. Khivveust, Harkeust, és Szineust. Arvadeust, Czemareust, Hamatheust” annyi különféle nemzetség, ahány különböző bálványimádás volt. Az, hogy ezek a nemzetségek jelentik a bálványimádásokat, nyilvánvaló az Igében lévő sok helyről, mert ők Kanaán földjének lakói voltak, akiket a bálványimádásuk miatt kiűztek és részben kiirtottak. Az Ige belső értelmében azonban nem jelentenek mást, mint magát a bálványimádást általánosságban, bárkié vagy bárhol is van; különösen a zsidók között. Azok, akiknek imádata csupán külsőségekből áll, és egyáltalán nem hajlandók tudni a belső dolgokról, sőt el is utasítják ezeket, nagyon hajlanak minden bálványimádásra, ahogy ez nyilvánvaló a zsidóknál. Egyedül a belső imádatban van egy korlát, mely visszatart a bálványimádástól, és amikor ez megszűnik, nincs semmi, ami megakadályozza. Noha van belső bálványimádás, ugyanúgy, ahogy külső is. Azok, akiknek belső nélküli külső imádatuk van, külső bálványimádásba szaladnak. Akiknek külső imádatuk van, és akiknek belsője tisztátalan, azok belső bálványimádásba szaladnak, és ezek a nemzetségek jelentik a bálványimádás mindkét fajtáját. A belső bálványimádás sok olyan hamisság és érzéki vágy, melyeket az emberek szeretnek és csodálnak, így azon istenek és bálványok helyén vannak, amelyek a pogányok között léteztek. A hamisságok és érzéki vágyak egyes fajtáit, melyeket ezen népek csodáltak és jelentenek - Jebuzeus, Emorreus, Girgazeus, Khivveus, Harkeus, Szineus, Arvadeus, Czemareus, és Hamatheus – túl hosszú lenne itt megmagyarázni, de az Úr isteni könyörületességéből elmondjuk azokon a helyeken, ahol neveik előfordulnak.

AC 1206. És azután elszéledének a Kananeusok nemzetségei. Ez jelenti, hogy bálványimádó imádatok minden más formája ezekből származik, és minden magyarázat nélkül nyilvánvaló.

AC 1207. 19. vers. _Vala pedig a Kananeusok határa, Czídonból Gérár felé menve Gázáig; Sodoma, Gomora, Ádmáh, és Czeboim felé menve Lésáig_. „Czidon” itt is, mint előzőleg a külső tudást jelenti; „Gérár” jelenti a hitre vonatkozólag feltárt dolgokat; „Gáza” pedig az emberszeretetre vonatkozólag feltárt dolgokat; „vala pedig a Kananeusok határa, Czídonból Gérár felé menve Gázáig” jelenti az igazságra és jóságra vonatkozó tudás kiterjedését, azoknál, akiknél belső nélküli külső imádat van; „Sodoma, Gomora, Ádmáh, és Czeboim felé menve Lésáig” jelenti a hamisságokat és gonoszságokat, melyben ők végződnek.

AC 1208. Az, hogy „Czidon” itt is a külső tudást jelenti, nyilvánvaló abból, amit már fent megmutattunk a 15. versnél.

AC 1209. „Gérár” jelenti a hitre vonatkozólag feltárt dolgokat, ezért általánosságban magát a hitet, ami nyilvánvaló azokból a fejezetekből, ahol Gérárt említik (Mózes I. könyve 20:1; 26:1, 17) , „Gérár” jelentésére vonatkozóan az Úr isteni könyörületességéből a továbbiakban lesz szó.

AC 1210. Az, hogy „Gáza” jelenti az emberszeretetre vonatkozólag feltárt dolgokat, ami nyilvánvaló abból a tényből, hogy ahol a szellemi dolgokkal foglalkoznak az Igében, mennyei dolgokkal is foglalkoznak együttesen (vagyis, amikor a hit dolgaival foglalkoznak, akkor az emberszeretetéivel is), és ugyanúgy nyilvánvaló az Igéből, ahol „Gázát” említik; továbbá a tekintetből, hogy a tudás kiterjed a hitre, sőt az emberszeretetre, mely a legtávolabbi korlátjuk.

AC 1211. Vala pedig a Kananeusok határa, Czídonból Gérár felé menve Gázáig. Ez jelenti az igazságra és jóságra vonatkozó tudás kiterjedését, azoknál, akiknél belső nélküli külső imádat van, nyilvánvaló „Gérár”, és „Gáza” jelentéséből. Addig tart minden tudás határa, ameddig a hozzákapcsolódó imádat terjed, legyen az imádat külső, vagy belső; minden imádat a hitből, és emberszeretetből van. Ami nem ezekből van, az nem imádat, csak bálványimádás. Minthogy itt Kanaán, vagyis a külső imádat és származékai a téma, amivel foglalkoznak, a határok, és kiterjedések azokat jelentik, akiknek nincs imádata, csak tudása.

AC 1212. Sodoma, Gomora, Ádmáh, és Czeboim felé menve Lésáig. Ez jelenti a hamisságokat és gonoszságokat, melyben ők végződnek, látható ugyanazok a jelentéséből az Ige történelmi és prófétai részeiben. Általánosságban a hamisságoknak két eredete van; az egyik az érzéki vágyak, melyek az ön- és világszeretethez tartoznak; a másik a tudás (cognitiones et scientifica) az okoskodáson keresztül. Az ezekből eredő hamisságokat jelentik „Sodoma, Gomora, Ádmáh, és Czeboim”, amikor uralkodnának az igazságok felett. Azt, hogy a belőlük eredő hamisságok, és gonoszságok a belső nélküli külső imádat korlátai, mindenki láthatja. Az ilyen imádatban semmi sincs, csak az, ami halott; ezért bármilyen módon is fordul az ember ilyen imádathoz, hamisságokba süllyed. Semmi belső nincs, ami az igazság útjára vezetné és ott tartaná, csak külső van, mely őt mindenképpen az érzéki vágyakba és képzeletekbe viszi. Sodomát, Gomorát, Ádmáht, és Czeboimot említik az Ige mind történelmi, mind prófétai részeiben, és hogy mit jelentenek ezek, azt az Úr isteni könyörületességéből ott meg fogjuk magyarázni.

AC 1213. 20. vers. _Ezek a Khám fiai családjok, nyelvök, földjök s nemzetségök szerint_. „Khám fiai” jelenti a romlott belső imádatból – amely Khám – való tanok és imádatok származékát; „családjok, nyelvök, földjök s nemzetségök szerint” jelenti szellemüknek megfelelően mindegyiket, részleteiben és általánosságban. „Családjok szerint” az erkölcsük szerint, „nyelvök szerint” a véleményük szerint, „földjök szerint” a véleményükhöz viszonyított általánosság, „nemzetségök szerint” az erkölcsükhöz viszonyított általánosság.

AC 1214. „Khám fiai” jelenti a romlott belső imádatból – amely Khám – való tanok és imádatok származékát, ami nyilvánvaló a „fiak” jelentéséből, lévén azok a tanok, és „Khám” jelentéséből lévén az a romlott belső imádat, erre vonatkozólag lásd előzőleg.

AC 1215. Családjok, nyelvök, földjök s nemzetségök szerint. Ez jelenti szellemüknek megfelelően mindegyiket, részleteiben és általánosságban, ahogy megmagyaráztuk fent az 5. versnél, ahol ugyanezek a szavak fordulnak elő, csak más sorrendben. Ott a téma Jáfet fiai voltak, azaz „ezekből váltak ki a szigetlakó népek az ő országaikban, mindenik a maga nyelve, családja és nemzetsége szerint”, ezek jelentették a külső imádatot, amelyben belső is volt. Abban a passzusban a tanokhoz tartozó dolgok élveznek elsőbbséget; itt azonban azok, melyek az erkölcshöz, vagy az élethez tartoznak.

AC 1216. „Családjok szerint” az erkölcsük szerint, „nyelvök szerint” a véleményük szerint, „földjök szerint” a véleményükhöz viszonyított általánosság, „nemzetségök szerint” az erkölcsükhöz viszonyított általánosság, látható az Igében lévő mindegyik kifejezés – vagyis a „család”, „nyelv”, „föld” és „nemzetség” – jelentéséből melyre vonatkozóan lásd előzőleg az 5. versnél.

AC 1217. 21. vers. _Sémnek is lettek gyermekei; a ki Héber minden fiainak atyja, Jáfetnek testvérbátyja vala_. „Sém” itt az Ősi Egyházat jelenti általánosságban; „Sémnek is lettek gyermekei” jelenti, hogy új egyház lépett ki az Ősi Egyházból. „Héber” jelenti ezt az új egyházat, melyet Második Ősi Egyháznak hívnak; „a ki Héber minden fiainak atyja” jelenti, hogy ez a második Ősi Egyház, és ami ehhez az egyházhoz tartozik, az elsődleges Ősi Egyházból alakult ki, mint apjából. „Jáfetnek testvérbátyja vala” jelenti, hogy az imádata külső volt.

AC 1218. Az, hogy „Sém” az Ősi Egyházat jelenti általánosságban, nyilvánvaló abból a tényből, hogy itt „Héber” a téma, amivel foglalkoznak, akire most Sém hivatkozik; ezért hívják ebben a versben „Jáfet testvérbátyjának”.

AC 1219. „Sémnek is lettek gyermekei” jelenti, hogy új egyház lépett ki az Ősi Egyházból, ami nyilvánvaló ennek a versnek tartalmából, mely Héberrel foglalkozik, aki ezt az új egyházat jelenti, melyről ezután beszélünk.

AC 1220. „Héber” jelenti ezt az új egyházat, melyet Második Ősi Egyháznak hívnak, nyilvánvaló abból, ami következi, ahol különösen Héberrel foglalkoznak. Itt Hébert említik, mert az új egyház belőle van. Hogy mi a helyzet Héberrel és a második egyházzal, arról az Úr isteni könyörületességéből ezután beszélünk.

AC 1221. A ki Héber minden fiainak atyja. Ez jelenti, hogy ez a második Ősi Egyház, és ami ehhez az egyházhoz tartozik, az elsődleges Ősi Egyházból alakult ki, mint apjából, hasonlóképpen látható abból, ami Héberre, és erre az egyházra vonatkozóan következik. Héberrel foglalkozik ennek a fejezetnek 24-30. verse, és a következő fejezet 11-32. verse.

AC 1222. Jáfetnek testvérbátyja vala. Ez jelenti, hogy az imádata külső volt, nyilvánvaló „Jáfet” jelentéséből, lévén az a külső egyház, mellyel az előző fejezetben, a 18. és következő fejezetben, és fent, ebben a fejezetben (1-5. versben) foglalkoznak. Itt „Sém, Jáfetnek testvérbátyja” jelenti, különösképpen, hogy a belső, és a külső egyház testvérek; ilyen a kapcsolat belső és a külső imádat között, melyben belső is van. Ez vérrokonság, mindegyikben az alapvető az emberszeretet. A belső egyház az idősebb testvér, mert ő az elsődleges és belsőbb. „Jáfetnek testvérbátyja” magában foglalja azt is, hogy a „hébernek” nevezett második Ősi Egyház az első Ősi Egyház testvére volt. Mert „Jáfet” belső értelemben semmi mást nem jelent, mint külső imádatot, melyben van belső is, bármely egyházban. Az új Ősi Egyház imádatát is, mely főleg külső volt. Ilyen az Ige belső értelme, hogy nem veszi figyelembe a betű szerinti történelmiséget, mikor az egyetemességről – amelyek el vannak vonatkoztatva a betű szerinti értelemtől – van szó; mert másfelé néznek ellentétes módon. Így „Jáfetnek testvérbátyja” belső értelemben itt azt jelenti, hogy az új Ősi Egyház imádata külső volt. Ha csak ezt jelentené, szükségtelen lenne azt mondani, hogy ő volt Jáfet testvérbátyja.

AC 1223. 22. vers. _Sém fiai: Élám, Assur, Arpaksád, Lúd és Arám_. „Sém” jelent itt is, mint előzőleg egy belső egyházat; „Sém fiai” a bölcsesség dolgait; „Élám, Assur, Arpaksád, Lúd és Arám” olyan nemzetségek voltak, melyek a bölcsesség dolgait jelentik – „Élam” az emberszeretetből való hitet, „Assur”az eredendő okot, „Arpaksád” az eredendő ismeretanyagot, „Lúd” az igazság tudását, „Arám” pedig a jóság tudását.

AC 1224. Mindebből nyilvánvaló, hogy mit jelentenek ezek a nevek belső értelemben: nevezetesen, hogy az Ősi Egyház, mely belső volt, áldott volt bölcsességgel, értelemmel, ismeretanyaggal, valamint az igazság és jóság tudásával. Ilyen dolgokat tartalmaznak, belső értelemben, bár itt csak nevek vannak, melyből betű szerinti értelemben semmi sem tűnik ki, csak az, hogy sok nemzetségnek az eredete vagy az apja voltak, és semmi tani, még kevésbé bármi szellemi és mennyei. Ez a helyzet a Prófétáknál is, ahol, amikor nevek sora fordul elő, amelyek belső értelemben a valódi dolgokat jelentik, azok egymást követik szép sorban.

AC 1225. Az, hogy „Sém” egy belső egyházat jelent, az előző fejezetben, a 18. és az utáni versekben már kijelentettük és megmutattuk.

AC 1226. „Sém fiai” a bölcsesség dolgait jelentik, ami nyilvánvaló csupán „Sémből”, lévén ő egy belső egyház, amelynek fiai nem mások, mint a bölcsesség dolgai. Mindent bölcsességnek hívnak, ami az emberszeretetből születik, mert az Úrtól jön az emberszeretet eszközein keresztül, akitől az összes bölcsesség jön, mert Ő maga a bölcsesség. Ebből jön az igaz értelem, ebből jön az igaz ismeretanyag, és ebből jön az igaz tudás, melyek mind az emberszeretet fiai, vagyis az Úr fiai az emberszereteten keresztül. Mivel az Úr fiai az emberszereteten keresztül, bölcsességként beszélnek mindegyikről, bölcsesség van mindegyikben, életüket abból veszik. Ezt oly módon, hogy sem az értelem, sem az ismeretanyag, sem a tudás nem bír élettel, csak ha a bölcsességből van, mely az emberszeretetből van, az Úrtól.

AC 1227. „Élám, Assur, Arpaksád, Lúd és Arám” több nemzetség volt, ami nyilvánvaló az Ige történelmi és prófétai részeiből, ahol említik őket. Az pedig, hogy ők a bölcsesség dolgait jelentik, nyilvánvaló abból, amit éppen előzőleg elmondtunk, és abból, ami következik. Ezen nemzetségek között volt egy belső egyház; másoknál, akiket Jáfet fiainak hívtak, egy külső egyház volt. Azoknál, akiket „Khám” fiainak hívtak, egy romlott belső egyház volt. Azoknál, akiket Kanaán fiainak hívtak, pedig egy romlott külső egyház. Akár azt mondják, hogy belső és külső imádat, akár azt, hogy belső és külső egyház, ez teljesen ugyanaz.

AC 1228. Az, hogy „Élam” jelenti az emberszeretetből való hitet, nyilvánvaló a belső egyház lényegéből. Az egyház akkor belső, ha a legfőbb dolga az emberszeretet, mely alapján gondolkodik és cselekszik. Az emberszeretet első leszármazottja semmi más, mint a hit; mert a hit abból van, és nem más forrásból. Az, hogy „Élam” az emberszeretetből való hit, vagy maga a hit, mely egy belső egyházat alkot, Jeremiásnál is nyilvánvaló:

_Az Úr szava, a melyet szóla Jeremiás prófétának Elám felől: Ímé, én eltöröm az Elám kézívét, erejének zsengéjét. És négy szelet hozok Elám ellen, az égnek négy határáról, és elszórom őket mindenik szél felé, és nem lesz nemzet, a kihez nem futnak az Elám szökevényei. És megrettentem Elámot az ő ellenségei előtt és az ő lelköknek keresői előtt, és veszedelmet hozok reájok, az én felgerjedt haragomat, és utánok bocsátom a fegyvert mindaddig, míg meg nem emésztem őket. És az én székemet Elámba helyezem, és kivesztem onnét a királyt és a fejedelmeket; De végezetre visszahozom Elámot a fogságból_ (Jeremiás 49:34-39)

\[2\] Ebben a fejezetben „Élam” jelenti a hitet, vagy ami ugyanaz a dolog, egy belső egyházat, ami hitehagyottá és züllötté vált, aztán ugyanúgy helyreállt. Az Igében gyakran beszélnek Júdáról, Izráelről, és Jákobról – akik egyházakat jelentenek – „Júda” egy mennyei egyház, „Izráel” egy szellemi egyház, „Jákob” egy külső egyház; akikről, amikor hitehagyottakká váltak hasonló módon szétszóródtak, és miután ellenségeik szétszórták őket, azután összegyűltek újra, visszatértek rabságukból, ami egy új egyház megalakítását jelenti. Azt mondják „Élamról”, vagy a belső egyházról, mely hitehagyott és züllött, hogy szétszóratik, azután pedig visszahozatik, és az Úr székét Élamba helyezi, vagyis a belső egyházba, vagy az egyház belső dolgaiba, amelyek nem mások, mint az emberszeretetből való hit dolgai.

\[3\] Ésaiásnál:

_„Jövendölés a tenger pusztasága ellen. Mint szélvészek, délen tombolók, úgy jő a pusztából, rettenetes földről. Kemény látás jelentetett meg nékem: a csalárd csal, a pusztító pusztít. Jőjj fel Élám, szálld meg Madai, minden ő fohászkodásának véget vetek.”_ (Ésaiás 21:1, 2)

Itt az egyház Bábel általi elpusztításáról beszélnek; „Élam” a belső egyház, „Madai” a külső egyház, vagy külső imádat, melyben belső van. Az, hogy Madai ilyen egyház, vagy ilyen imádat, ennek a fejezetnek 2. versénél megmutatjuk, ahol Madairól azt mondják, hogy Jáfet egyik fia.

AC 1229. Az, hogy „Assur” jelenti az okot, nyilvánvaló abból, amit fent megmutattunk ennek a fejezetnek 11. versénél.

AC 1230. Az, hogy „Arpaksád” jelenti az ismeretanyagot, nem lehet igazán igazolni az Igével, de nyilvánvaló a megelőző és következő dolgok sorából.

AC 1231. Az, hogy „Lúd” jelenti az igazság tudását, nyilvánvaló abból a tényből, hogy az igazság tudása ebből a forrásból van, azaz az Úrtól az emberszereteten keresztül, így a hiten keresztül, az ok és az ismeretanyag eszközei által. Így van Ezékielnél is:

_„Perzsák és lidiaiak és libiaiak voltak seregedben hadakozó férfiaid, paizst és sisakot függesztettek fel benned, a mik ékessé tevének.”_ (Ezékiel 27:10)

Ezt mondják Tírusról. „Lidia és Libia” jelenti a tudást, melyről azt mondják, hogy a seregében hadakozó férfiak voltak, mert ők szolgálták az igazság védelmét az ok eszközeivel. Ez a „paizs és sisak függesztés” is. Az, hogy „Libia” jelenti az Ige külső tudását, látható fent ennek a fejezetnek 6. versénél.

AC 1232. Az, hogy „Arám”, vagy Síria jelenti a jóság tudását, ebből következik, és ez látható az Igében Ezékielnél:

_„Arám a te kereskedőtársad mesterműveid sokasága miatt; gránátot, bíbort, hímes ruhákat, fehér gyolcsot, korálokat és rubint adtak ők árúidért.”_ (Ezékiel 27:16)

Ahol Tírussal foglalkoznak, vagy a tudás birtoklásával; a „mesterművek, gránát, bíbor, hímes ruhák, fehér gyolcs, korálok és rubin” semmi mást nem jelentenek itt, mint a jóság tudását. Hóseásnál:

_„Jákób Arám földére bujdosott, és egy asszonyért szolgált az Izráel, és egy asszonyért pásztorkodott. És próféta által hozta fel az Úr Izráelt Égyiptomból, és próféta által tartatott meg. Gonoszul ingerelte Efraim az Istent”_ (Hóseás 12:12-14)

„Jákób” itt a külső egyházat jelenti, „Izráel” pedig a belső szellemi egyházat, „Arám” a jóság tudását, „Egyiptom” az ismeretanyagot, mely hitehagyott; „Efraim” a hitehagyott értelmet. Hogy mit jelentenek ezek sorozatban, az nem látható a betű szerinti értelemből, csak a belső értelemből, ahol a nevek az egyház valódi dolgait jelentik, ahogy már mondtuk. Ésaiásnál:

_„Ímé Damaskus városa elpusztíttatik, és romok halmává lesz; És vége lesz Efraim erősségének, és Damaskus királyságának; Siria maradéka úgy jár, mint az Izráeliták dicsősége”_ (Ésaiás 17:1, 3)

„Siria maradéka” itt a jóság tudását jelenti, melyet „Izráeliták dicsőségének” hívtak. „Arám”, vagy Siria, ellenkező értelemben, a hitehagyott jóság tudását jelenti; mert megszokott dolog az Igében, hogy a kifejezéseket mindkét értelemben használják. (Ésaiás 7:4-6; 9:11, 12; Mózes V. könyve 26:5).

AC 1233. 23. vers. _Arámnak fiai pedig: Úcz, Húl, Gether és Más_. „Arám” itt, mint előzőleg, a jóság tudását jelenti; „Arámnak fiai” az eredendő tudásokat jelentik, valamint ami ezekből a tudásokból jön; „Úcz, Húl, Gether és Más” a tudások ennyi fajtáját jelentik.

AC 1234. Az, hogy „Arám” a jóság tudását jelenti, éppen előzőleg mutattuk meg. „Arámnak fiai” az eredendő tudásokat jelentik, valamint ami ezekből a tudásokból jön, ezután következik. Ezek az eredendő tudások a természetes igazságok; a tudásból származó dolgok pedig azok, melyeket ezek szerint tesznek. A dolgok ezen jelentését nem lehet jól igazolni az Igéből, mert ezek nincsenek a gyakran említett nevek között. Csak „Úczt” említik Jeremiásnál (25:20), és Jeremiás siralmaiban (4:21). Ebből következik, hogy „Úcz, Húl, Gether és Más” az ezen tudások fajtáit jelentik, és az azok szerinti cselekedeteket.

AC 1235. 24. vers. _Arpaksád pedig nemzé Séláht, Séláh pedig Hébert_. „Arpaksád”, egy így nevezett nemzetség volt, mely az ismeretanyagot jelenti; „Séláh” hasonló módon egy így hívott nemzetség volt, mely az ezen ismeretanyagból eredő dolgokat jelenti; „Héber” is nemzetséget jelent, melynek atyja Héber volt, akit ezen a néven neveztek, és aki egy olyan második Ősi Egyházat jelent, amely elkülönült az előzőtől.

AC 1236. Hogy „Arpaksád” egy így nevezett nemzetség volt, mely az ismeretanyagot jelenti, nyilvánvaló abból, amit előzőleg mondtunk a 22. versnél.

AC 1237. Az, hogy „Séláh” hasonló módon egy így hívott nemzetség volt, mely azokat a dolgokat jelenti, melyek ebből az ismeretanyagból erednek következik abból, hogy azt mondják „Arpaksád pedig nemzé Séláht”.

AC 1238. Az, hogy „Héber” is nemzetséget jelent, melynek atyja Héber volt, akit ezen a néven neveztek, megérthető a következő módon. Akiket itt említenek, azok a nemzetségek, melyekből az Ősi Egyház állt, és akiket Sém, Khám, Jáfet, és Kanaán fiainak hívtak, mert Sém, Khám, Jáfet, és Kanaán jelentik az egyház különböző imádatait. Noé, Sém, Khám, Jáfet, és Kanaán sohasem léteztek, mint emberek; ám mivel az Ősi egyház különösen, és minden egyház általánosságban olyan, hogy van benne igaz benső, romlott benső, igaz külső, és romlott külső, ezért a fent említett neveket olyan sorrendben adják meg, hogy általában minden különbségre hivatkozni lehet rájuk, és fiaikra, mint a nemzetségek fejére. Továbbá az itt megnevezett nemzetségeknek eredetileg olyan imádatuk volt; ezért hívják Noé fiai után azok fiainak. Ugyanez az oka annak is, hogy az Igében magukat az ilyen imádatokat ezeknek a nemzetségeknek nevei jelentik.

\[2\] Az első Ősi Egyház, melyet Noé, és fiai jelentenek, nem volt korlátozva néhány királyságra, hanem sokra kiterjedt, ahogy ez nyilvánvaló a nemzetségek említéséből, vagyis, Asszíria, Mezopotámia, Szíria, Etiópia, Arábia, Líbia, Egyiptom, Filisztea, ugyanúgy Tírus és Szidon, és Kánaán teljes területe, a Jordán ezen partján, és a túlsó partján. Ezután azonban Szíriában egyfajta külső imádat kezdődött el, amely széles körben elterjedt, sok országban, különösen Kánaánban, és amely különbözött az Ősi Egyház imádatától. Ahogy az egyházból felemelkedett valami, ami az Ősi Egyháztól elkülönült, úgy emelkedett fel új egyházként, melyet ezért második Ősi Egyháznak neveznek. Ennek Héber volt az első alapítója, ezért ezt az egyházat Héber után nevezték el. Ugyanakkor, ahogy már előzőleg elmondtunk, mindet megkülönböztették háztartások, családok, és nemzetségek szerint. Minden nemzetségnek volt egy feje, akiről azt elnevezték, ahogy az Ige különböző helyein ez látható. Ezért azt a nemzetséget, melynek elismert feje Héber volt, héber nemzetnek nevezték.

AC 1239. Az, hogy Héber egy második Ősi Egyházat jelent, amely elkülönült az előzőtől, nyilvánvaló abból, amit most elmondtunk.

AC 1240. 25. vers. _Hébernek is lett két fia: Az egyiknek neve Péleg, mivelhogy az ő idejében osztatott el a föld; testvérének pedig neve Joktán_. Héber volt az alapítója a második Ősi Egyháznak, és ő jelenti ezt az egyházat; „Hébernek is lett két fia” ők jelentik a két fajta imádatot, vagyis a belsőt, és a külsőt. A két fiát Pélegnek, és Joktánnak hívták; „Péleg” jelenti ennek az egyháznak a belső imádatát, „Joktán” pedig a külsőt; „az ő idejében osztatott el a föld” jelenti, hogy akkor egy új egyház alakult, a „föld” itt is, mint előzőleg az egyházat jelenti; „testvérének pedig neve Joktán” jelenti ennek az egyháznak a külső imádatát.

AC 1241. Lévén Héber a második Ősi Egyház első alapítója, aki ezt az egyházat jelenti, a helyzet a következő. Az első Ősi Egyház, ami széles körben elterjedt, ahogy már kijelentettük, különösen Ázsia területén, az idők folyamán elkorcsosodott – ahogy szokásos az összes egyházzal, mindenütt – és az újítók meghamisították mind a belső, mind a külső imádatát. Mindezt különböző helyeken, különösen a tény által, hogy az Ősi Egyház által a Legősibb Egyház szájából bírt minden jelentős és képviseleti dolgot – melyek mind hivatkoztak az Úrra és az Ő királyságára – bálványimádóvá változtattak, míg néhány nemzet a dolgokat varázslatossá tette. Hogy ne dőljön romba az egész egyház, az Úr megengedte, hogy a jelentős és képviseleti imádat valahol újraalapítható legyen, amit Héber végzett el. Ez az imádat főleg külsőségekből állt. Az imádat külsőségei a papi hivatalok és a hozzájuk tartozó dolgok mellett a magas helyek, ligetek, szobrok, felkenések, és más, törvénynek nevezett dolgok voltak. Az imádat belsői tani dolgok voltak, melyeket örökségül kaptak az özönvíz előtti időkből, különösen azoktól, akiket Énoknak hívtak, akik összegyűjtötték a Legősibb Egyház elfogadó felfedezéseit, és ezekből tani dolgokat csináltak. Ez volt az ő Igéjük, ezen belsőkből és azon külsőkből ered ennek az egyháznak az imádata; egy imádat, amit Héber újított fel, de hozzátett, és változtatott rajta. Különösen akkor tették ezt, mikor áldozatbemutatásaikat a többi szertartások fölé kezdték emelni. Az igazi Ősi Egyházban az áldozatok ismeretlenek voltak, kivéve Khám és Kanaán leszármazottai között, akik bálványimádók voltak, és akiknél megengedték ezt, hogy visszatartsák őket saját fiaik, és lányaik feláldozásától. Mindezekből világlik ki, hogy milyen a második Ősi Egyháznak a minősége, melyet Héber létesített és utódai folytattak, akiket héber nemzetnek hívtak.

AC 1242. Az, hogy Héber két fia, akiket Pélegnek és Joktánnak hívtak, jelentik ennek az egyháznak a két fajta imádatát, vagyis a belsőt és a külsőt - „Péleg” jelenti a belső imádatot, „Joktán” pedig a külsőt – különösen abból nyilvánvaló, hogy belső értelemben ezt a második Ősi Egyházat jelenti Héber és a héber nemzet, és hogy minden egyháznak van egy belső és külső része. Belső nélkül nem hívják, és nem is hívható egyháznak, csak bálványimádásnak Ezért, mivel itt a „fiaknak” mondják az egyházat, nyilvánvaló, hogy az egyik fiú az egyház belsőjét, a másik fiú pedig a külsőjét jelenti. Az Ige más különböző helyein is ezt jelenti, mint Háda és Czilla, Lamech két felesége (409 sz.); Lea és Ráchel; Jákób és Izráel, akikről ezután lesz szó, és mások. Joktán utódaival foglalkoznak ebben a fejezetben; Pélegével pedig a következő fejezetben.

AC 1243. Az ő idejében osztatott el a föld. Ez jelenti, hogy akkor egy új egyház alakult, most már következésképpen nyilvánvaló; a „föld” semmi mást nem jelent, mint az egyházat, ezt fent világosan megmutattuk. (662, 1066 sz.).

AC 1244. Testvérének pedig neve Joktán. Ez jelenti ennek az egyháznak a külső imádatát, ahogy éppen fent már megmutattuk. A külső imádatot „testvérnek” hívják, ahogy láthatjuk ennek a fejezetnek 21. versében, ahol azt mondják „Sémről”, hogy ő volt Jáfet bátyja. Ezért tették hozzá a „testvér” nevet.

AC 1245. 26-29. vers. _Joktán pedig nemzé Almodádot, Sélefet, Haczarmávethet és Jerákhot.  
Hadórámot, Úzált és Dikláth. Obált, Abimáélt és Sébát. Ofirt, Havilát és Jóbábot_. _Ezek mind a Joktán fiai._ Héber családjának olyan sok nemzetsége volt, ahány szertartásfajtát jelentenek.

AC 1246. Az, hogy ez ennyi nemzetsége volt Héber családjának, látható az államból, amelyben ez idő tájt éltek. A legrégebbi időkben, ahogy előzőleg mondtuk, a nemzetségeket családonként, ezeket pedig háztartásonként különböztették meg. Minden nemzetségnek volt egy feje, mely után őket elnevezték. Ahogy sokasodtak egy apa fiai hasonló módon háztartásokat, családokat, és nemzetségeket alapítottak, és így tovább. Így volt ez Joktán fiaival is, ahogy azt Jákób fiainál láthatjuk, akik miután sokasodtak, törzseket alapítottak, melyek mindegyike Jákób fiainak egyikét fogadta el fejének, és utánuk nevezték el őket. Ezek a nemzetségek azonban Hébertől voltak, ezért hébereknek nevezték őket.

AC 1247. Az, hogy a nemzetségek sokfajta szertartást jelentenek, nyilvánvaló a tényből, hogy az Igében a nevek sohasem jelentenek semmi mást, mint valós dolgokat; mert belső értelemben az Ige csak az Úrral, és az Ő mennyben és földön lévő királyságával van összefüggésben, következésképpen az egyházzal, és az egyház dolgaival. Ez a helyzet a nevekkel is. Mivel Joktán, Héber fia jelenti az új egyház külső imádatát, ahogy előzőleg mondtuk, így a fiai semmi mást nem jelenthetnek, mint a külső imádat dolgait, melyek a szertartások, és valójában sokféle szertartás. De azt lehetetlenség megmondani, hogy milyen fajta szertartások, mert őket magához az imádathoz való kapcsolatuk alapján határozzák meg. Amíg csak ennyi ismert, semmi sem mondható el a szertartásokról, és nem is lenne semmi haszna az ilyen tudásnak. Egyik név sem ismétlődik meg az Igében, kivéve Sébát, Ofirt, és Havilát; és ők nem ebből a törzsből vannak. Sébáról és Haviláról máshol beszélnek az Igében, ahol azok voltak, akiket Kám fiainak hívnak, ahogy ez nyilvánvaló ennek a fejezetnek 7. verséből; ugyanez a helyzet Ofirral is.

AC 1248. 30. vers. _És vala ezeknek lakása, Mésától fogva Séfárba menve a napkeleti hegyekig_.  
Ezek a szavak az imádat elterjedését jelentik, a hit igazságaitól az emberszeretet jóságáig. „Mésa” jelenti az igazságot, „Séfár” pedig a jóságot; „a napkeleti hegyek” az emberszeretet.

AC 1249. Azt, hogy ezek a szavak az imádat elterjedését jelentik, a hit igazságaitól az emberszeretet jóságáig; és azt, hogy „Mésa” jelenti az igazságot, „Séfár” pedig a jóságot, valójában nem lehet igazolni az Igével, mert nem történik említés Mésáról és Séfárról a Prófétáknál. Mégis látható mindannak következtetéséből, ami előzőleg történt, és különösen abból a tényből, hogy „a napkeleti hegyek” a végső dolog, melyre az előzőleg használt szavak vonatkoznak. Az Igében „a napkeleti hegyek” az Úrtól való emberszeretetet jelentik – ahogy megmutatjuk a következőkben, valamint látható azon tényből, hogy az egyház minden dolgának láthatóan van emberszeretete, mint véglegesség és vég. Mindebből az következik, hogy „Mésa” jelenti az igazságot, vagy a végcélt, melyből a fejlődés megkezdődik (terminus a quo). „Séfár” jelenti a jót, ezáltal az emberszeretetet, mely a „napkeleti hegyek”, vagy a cél, amerre a fejlődés halad (terminus ad quem).

AC 1250. Az, hogy a „napkeleti hegyek” jelenti az emberszeretetet, és hogy az emberszeretet valójában az Úrtól van, nyilvánvaló a „hegy” jelentéséből az Igében, lévén az az Úr iránti szeretet és a felebarát iránti emberszeretet, ahogy azt előzőleg megmutattuk (795 sz.). Az, hogy a „kelet” jelenti az Urat, és a tőle való mennyei dolgokat, melyek a szereteté és emberszereteté, látható fent (101 sz.), és a következő fejezetekből is. Ezékielnél:

_És fölemelék a Kérubok szárnyaikat. És felszálla az Úrnak dicsősége a város közepéből, és álla a hegyre, mely a várostól keletre van._ (Ezékiel 11:22, 23)

Itt a „hegyre, mely keletre van” semmi mást nem jelent, mint azt, ami mennyei, vagyis a szereteté és emberszereteté, így az Úré, mert azt mondják „felszálla az Úrnak dicsősége”. Újra:

_„És vitt engem a kapuhoz, ahhoz a kapuhoz, a mely napkelet felé néz vala. És ímé, Izráel Istenének dicsősége jő vala napkelet felől”_ (Ezékiel 43:1, 2)

Ahol a „keletnek” ugyanaz a jelentése.

\[2\] Újra:

_„És visszavitt engem a szenthely külső kapujának útjára, mely keletre néz vala; és az zárva volt. És monda nékem az Úr: Ez a kapu be lesz zárva, meg nem nyílik és senki rajta be nem megy, mert az Úr, az Izráel Istene ment be rajta”_ (Ezékiel 44:1, 2)

Hasonló módon itt is a „kelet” jelenti azt, ami mennyei, ami a szereteté, és egyedül az Úré. Újra:

_„Továbbá, mikor a fejedelem szabad akaratból tesz égőáldozatot, vagy hálaadó áldozatokat, szabad akaratból az Úrnak, nyissák ki néki a kaput, mely napkeletre néz, és ő vigye égőáldozatát és hálaadó áldozatait, mint a hogy szombat napon szokta tenni”_ (Ezékiel 46:12)

Hasonló módon azt jelenti, ami mennyei és az Úr iránti szereteté.

\[3\] Más helyen:

_„És visszatéríte engem a ház ajtajához, és ímé, víz jő vala ki a ház küszöbe alól napkelet felé, mert a ház eleje kelet felé vala”_ (Ezékiel 47: 1, 8)

Az Új Jeruzsálemről beszélnek, a „kelet” jelenti az Urat, így a mennyeit, mely a szereteté; a „víz” pedig a szellemi dolgok. Ugyanezt jelenti az előző fejezetben a „napkeleti hegy”, sőt mi több, azokat, akik Szíriában laktak, „kelet fiainak” hívták, melyre vonatkozóan az Úr isteni könyörületességéből a következőkben lesz szó.

AC 1251. 31. vers. _Ezek a Sém fiai családjok, nyelvök, földjök és nemzetségök szerint_. „Ezek a Sém fiai” jelenti a belső imádatból való származást, mely „Sém”; „ családjok, nyelvök, földjök és nemzetségök szerint” mindegyiknek a szelleme szerint részleteiben és általánosságban. „Családjok szerint” az emberszeretetre vonatkozó különbségek szerint; „nyelvük szerint” a hitre vonatkozó különbségek szerint; „földjök szerint” a hit dolgaira vonatkozóan általánosságban; „nemzetségök szerint” az emberszeretet dolgaira vonatkozóan általánosságban.

AC 1252. Ahhoz, hogy ezek a dolgok mit jelentenek, nem szükséges további igazolás; ugyanazok a szavak fordulnak elő, mint fent (20. vers); lásd azt, amit ott mondtunk. A kifejezések jelentését, mint itt a „családok, nyelvek, földek és nemzetségek”, a kifejezések kapcsolata határozza meg azokhoz a dolgokhoz, melyekről beszélnek. Ott Khámról beszélnek, vagy a romlott belső imádatról; itt azonban Sémről, vagy az igaz belső imádatról. Ezért a „családok és nemzetségek” ott az erkölcshöz, míg a „nyelvek és földek” a véleményekhez kapcsolódnak a romlott belső egyházban; mialatt itt a „családok és nemzetségek” az emberszeretethez, míg a „nyelvek és földek” a hithez kapcsolódnak az igaz belső egyházban. A „nemzetségek és családok” jelentésével kapcsolatban lásd azt, ami következik ebben a fejezetben.

AC 1253. 32. vers. _Ezek a Noé fiainak családjai az ő nemzetségeik szerint, az ő népeik között, és ezektől szaporodának el a népek a földön, az özönvíz után._ „Ezek Noé fiainak családjai” jelenti név szerint az Ősi Egyház imádatait; „az ő nemzetségeik szerint” jelenti, hogy milyen mértékben újíthatók meg; „az ő népeik között” jelenti az egyház imádatait általánosságban; „ezektől szaporodának el a népek a földön, az özönvíz után” jelenti, hogy belőlük jött az egyház összes imádata a jó és rossz dolgokra vonatkozóan, amit a „népek” jelentenek.

AC 1254. Hogy az „ezek Noé fiainak családjai” jelenti név szerint az Ősi Egyház imádatait, nyilvánvaló a „család” és a „fiainak családjai” jelentéséből, lévén azok imádatok és valójában az imádatok fajtái. Az ezen fejezet előző verseiben megnevezett népek nem jelentenek mást, mint az Ősi Egyház különböző imádatait, következésképp a családok, amelyekből a népek állnak, ugyanazt jelentik. Belső értelemben semmilyen más családok nem érthetők alatta, mint a szellemi és mennyei dolgok.

AC 1255. „Az ő nemzetségeik szerint” jelenti, hogy milyen mértékben újíthatók meg, ami nyilvánvaló a „nemzetségek” jelentéséből, lévén az a megújulás. Mialatt egy ember újra megszületik, vagy újjászületik az Úr által, minden egyes és az összes dolog, amit megújulva kap, a nemzetségek vagy születések. Tehát itt, mivel a téma az Ősi Egyház, a nemzetségek azt jelentik, hogy milyen mértékben újíthatók meg. A népek megújulásának tekintetében nem volt mindegyik ugyanolyan imádatban, sem ugyanabban a tanokban, ugyanis nem voltak ugyanolyan szellemiségűek, s nem ugyanúgy oktatták és nevelték őket csecsemőkoruktól kezdve. Az elveket, amiket egy ember elsajátít csecsemőkorától kezdve, az Úr nem töri meg, csak elhajlítja. Ha azok olyan dolgok, amelyeket az ember szentnek tart, és nem ellentétesek az isteni és természeti renddel, de önmagukban közömbösek, az Úr egyedül hagyja őket és az ember elszenvedi, hogy azok megmaradjanak benne. Így volt ez sok dologgal a második Ősi Egyházban, amelyről az Úr isteni könyörületességéből most lesz szó.

AC 1256. Hogy az „ő népeik között” jelenti az egyház különböző imádatait általánosságban, nyilvánvaló a népekről idáig elmondottakról, valamint abból, ami ezután következik.

AC 1257. „Ezektől szaporodának el a népek a földön, az özönvíz után” jelenti, hogy belőlük jött az egyház összes imádata a jó és rossz dolgokra vonatkozóan, amit a „népek” jelentenek; „a föld” az egyház; „az özönvíz után” pedig azt jelenti, hogy az Ősi Egyház kezdetétől.

AC 1258. Az, hogy az „ezektől szaporodának el a népek a földön, az özönvíz után” jelenti, hogy belőlük jött az egyház összes imádata a jó és rossz dolgokra vonatkozóan, amit a „népek” jelentenek, nyilvánvaló a „népek” jelentéséből. A népek, ahogy előzőleg már elmagyaráztuk, sok családot jelentenek együtt. A Legősibb és az Ősi Egyházban a családok, amelyek egy apát ismertek el, egy népet alkotnak. De mivel a „népek” a belső értelemben az egyház imádatait jelentik, és ezeket a jó és rossz dolgokra vonatkozóan, a helyzet a következő. Amikor a családokat és népeket az angyalok nézik, nekik fogalmuk sincsen a népekről, csak a bennük lévő imádatról; mert ők csak a minőséget veszik figyelembe, vagyis, hogy ők milyenek. Egy ember jellemének a minősége, amely szerint őt nézik a mennyben, az ő emberszeretete és hite. Ezt bárki könnyen megértheti, hogy ha megfontolja, hogy mikor ránéz egy emberre, egy családra vagy egy népre, akkor legtöbbször arra gondol, hogy milyen minőségűek, méghozzá olyan szempontból, ami akkor éppen domináns benne. Az ő minőségük képzete azonnal megjelenik az agyában, és belül ez alapján becsüli fel őket. Még inkább ez a helyzet az Úrral; és Belőle az angyalokkal, akik nem tudnak máshogyan figyelembe venni egy embert, egy családot és egy népet, mint az emberszeretet és a hit vonatkozásában. Így belső értelemben a „népek” semmi mást nem jelentenek, mint az egyház imádatait, és ennek megfelelően annak minőségét, amely az emberszeretet jósága és a hit ebből eredő igazsága. Amikor a „népek” kifejezés előfordul az Igében, az angyalok egyáltalán nem a népek képzetéhez tartják magukat a szavak történelmi értelme alapján, hanem a néven nevezett népben levő jóság és igazság képzetéhez.

AC 1259. Továbbá az eset a következő azzal kapcsolatban, hogy a nemzetségek a jóságot és gonoszságot jelentik az imádatban. A legősibb időkben, ahogy előzőleg kijelentettük, az emberek nemzetségek, családok, háztartások szerint voltak megkülönböztetve azért, hogy az egyház a földön jelképezhesse az Úr királyságát, melyben mindent megkülönböztetnek társadalmak szerint. Ezek a társadalmak nagyobb társadalmakká, majd még nagyobb társadalmakká válnak a szeretet és hit különbségei szerint általánosságban, és részleteiben (684, 685 sz.). Ezeket hasonló módon megkülönböztetik, mintha háztartások, családok, és nemzetségek lennének. Ezért van az, hogy az Igében a „házak, családok és nemzetségek” jelentik a szeretet és az abból eredő hit jóságát. Erőteljes megkülönböztetést alkalmaznak a „nemzetek” és „népek” között. Egy „nemzet” jóságot vagy gonoszságot jelent, egy „nép” az igazságot vagy hamisságot; ez így állandó, sohasem váltogatják, ahogy ez a következő fejezetekből látható.

\[2\] Ésaiásnál:

_„És lesz ama napon, hogy Isai gyökeréhez, a ki a népek zászlója lészen, eljőnek a pogányok, és az ő nyugodalma dicsőség lészen. És lesz ama napon: az Úr másodszor nyujtja ki kezét, hogy népe maradékát megvegye, a mely megmaradt Assiriától, Égyiptomtól, Pathrosztól, Szerecsenországtól, Elámtól, Sinártól, Hamáthtól és a tenger szigeteitől. És zászlót emel a pogányok előtt, és összegyűjti Izráel elszéledt fiait, és Júdának szétszórt leányait”_ (Ésaiás 11:10-12)

Itt a „népek” jelenti az egyház igazságait, és a „pogányok” a jóságait; megkülönböztetést tesznek köztük. A téma, amivel foglalkoznak: az Úr királysága és az egyház, és általános értelemben minden újjászületett ember. A nevek jelentése ugyanaz, ahogy fent kijelentettük; „Izráel” jelenti az egyház szellemi dolgait, „Júda” pedig a mennyei dolgait. Újra:

_A nép, a mely sötétségben jár vala, lát nagy világosságot; Te megsokasítod e nemzetet, nagy örömöt szerzesz néki_ (Ésaiás 9:2, 3) (A magyar fordítás nem tesz különbséget nép, és nemzet között. /a ford./)

A „nép” jelenti az igazságokat, ezért mondják azt „sötétségben jár” és „lát világosságot”; a „nemzet” a jóságokat jelenti.

\[3\] Újra:

_„És mit felelnek a nemzetek követei? Azt, hogy az Úr veté meg a Sion alapját, és abban bíznak népe szegényei.”_ (Ésaiás 14:32)

itt hasonló módon a „nemzet” jelenti a jóságot, és a „nép” az igazságot. Újra:

_„S elveszi e hegyen a fátyolt, mely beboríta minden népeket, és a takarót, mely befödött vala minden népségeket”_ (Ésaiás 25:7)

Itt az új egyházról beszélnek, vagy a nemzetek egyházáról; a „nép” jelenti annak igazságát, a „népség” annak jóságát. Újra:

_„Nyissátok fel a kapukat, hogy bevonuljon az igaz nép, a hűség megőrzője”_ (Ésaiás 26:2)

Ahol a „nép” határozottan az igazságot jelenti. Újra:

_„Minden népek gyűljenek egybe, és seregeljenek össze a népségek”_ (Ésaiás 43:9)

Itt is a népek egyházáról beszélnek; a „népek” jelentik annak igazságait, a „népségek” pedig annak jóságait. Mivel távol állnak egymástól, mindkettővel foglalkoznak, egyébként hiábavaló ismétlés lenne. Újra:

_„Így szól az Úr Isten: Ímé, fölemelem kezemet a népekhez, és előttök zászlómat felállatom, és elhozzák fiaidat ölükben, és leányaid vállukon hordoztatnak.”_ (Ésaiás 49:22)

Ezt mondják az Úr királyságáról; és a „népek” hasonlóan az igazságot jelentik.

\[4\] Újra:

_Mert mind jobb-, mind balkézre kiterjedsz, és magod nemzeteket vesz örökségbe, és puszta városokat megnépesítnek._ (Ésaiás 54:3)

Az Úr királyságával foglalkoznak, és az egyházzal, melyet a népek egyházának hívnak. Az, hogy a „nemzetek” az emberszeretet jóságát jelent, vagy ami ugyanaz, azokat, akikben megvan az emberszeretet jósága, nyilvánvaló abból, amit elmondtunk, hogy a „mag” – vagy hit – „örökségbe vesz”; a „városok” az igazságokat jelentik. Újra:

_Ímé, bizonyságul adtam őt a népeknek, fejedelmül és parancsolóul nemzeteknek. Ímé, nem ismert népet hívsz elő, és a nép, a mely téged nem ismert, hozzád siet_ (Ésaiás 55:4, 5)

Az Úr királyságáról beszélnek; a „népek” jelentik az igazságokat, a „nemzetek”’ a jóságokat. Az egyházban azok, akik az emberszeretet jóságával áldottak, a „nemzetek”, azok pedig, akik a hit igazságaival áldottak, a „népek”. A jóságról és igazságról beszélnek aszerint, hogy kiben vannak. Újra:

_És népek jönnek világosságodhoz, és királyok a néked feltámadt fényességhez. Akkor meglátod és ragyogsz örömtől, és remeg és kiterjed szíved, mivel hozzád fordul a tenger kincsözöne, és hozzád jő a népeknek gazdagsága._ (Ésaiás 60:3, 5)

Az Úr királyságával foglalkoznak, és a nemzetek egyházával. A „népek” jelenti itt a jóságot, a „királyok”, melyek a népekhez tartoznak, az igazságot.

\[5\] Sofóniás:

_„Népem maradéka prédálja fel őket, és nemzetségem ivadékai bírják majd őket.”_ (Sofóniás 2:9)

Zakariásnál:

_„És eljőnek sok népek és erős nemzetek Jeruzsálembe a Seregek Urának keresésére”_ (Zakariás 8:22)

„Jeruzsálem” jelenti az Úr királyságát, és az egyházat; a „népek” azok, akik a hit igazságaiban vannak; a „nemzetek”azok, akik az emberszeretet jóságában vannak; ezért említik őket megkülönböztetve. Dávidnál:

_„Megmentettél engem a nép pártoskodásaitól; nemzetek fejévé tettél engem; oly nép szolgál nékem, a melyet nem ismertem.”_ (Zsoltárok könyve 18:43)

Itt hasonló módon a „nép” jelenti azokat, akik igazságban vannak, a „nemzetek” pedig azokat, akik a jóságban vannak; mindkettőt említették, mert ők alkotják az

egyház emberét. Újra:

_„Dicsérnek téged a népek, oh Isten, dicsérnek téged a népek mindnyájan. Örvendnek és vígadnak a nemzetek, mert igazsággal ítéled a népeket, és a nemzeteket e földön te igazgatod”_ (Zsoltárok könyve 67:4, 5)

Itt a „népek” határozottan azokat jelenti, akik a hit igazságaiban vannak, és a „nemzetek” azok, akik az emberszeretet jóságában.

\[6\] Mózesnél:

_„Emlékezzél meg az ős időkről; gondoljátok el annyi nemzedék éveit! Kérdezd meg atyádat és megjelenti néked, a te véneidet és megmondják néked! Mikor a Felséges örökséget osztott a nemzeteknek; mikor szétválasztá az ember fiait: megszabta a népek határait, Izráel fiainak száma szerint”_ (Mózes V. könyve 32:7, 8)

Ezt a Legősibb Egyházról, és az Ősi Egyházakról mondják, melyek az „ősi idők, és annyi nemzedék évei”, és amelyben ők voltak azok, akik az emberszeretet jóságában voltak és „nemzeteknek” hívták őket, akiknek örökséget adtak. Azokat, akik a hit eredendő igazságaiban voltak, az „ember fiainak” hívták, azután pedig „népeknek”. Mivel az egyház jóságát jelenti a „nemzetek”, az igazságát a „népek”, ezért mondják Ézsaura és Jákobra vonatkozóan, mialatt még ők az anyaméhben voltak: „Két nemzet van a méhben, és két nép válik el belsőből” (Mózes I. könyve 25:23). Most ezekből a fejezetekből látható, hogy mi a nemzetek egyháza, a valódi értelmében. A Legősibb Egyház a nemzetek igaz egyháza volt, és azután az volt az Ősi Egyház is.

\[7\] Mivel azokat, akik emberszeretetben vannak, „nemzeteknek” hívják, és azokat, akik hitben vannak, „népeknek” hívják; az Úr papságának a nemzeteket mondják – mert azok a mennyei dolgok, melyek a jóságok – és az Ő királyságának a népeket – mert azok szellemi dolgok, melyek az igazságok. Ezt szintén jelképezte a Zsidó Egyház, ahol mielőtt királyaik voltak, nemzetségek voltak, de miután királyaik lettek, népekké váltak.

AC 1260. Mivel a Legősibb Egyházban, és az Ősi Egyházban a nemzetek jelentették a jóságokat, vagy a jó embereket, ezért ellenkező értelemben a gonoszt, vagy a gonosz embereket is jelentik. Hasonló módon a népek, mivel az igazságokat jelentik, ellenkező értelemben a hamisságokat is. A megrontott egyház jósága gonoszságba fordul, az igazsága pedig hamisságba. Ebből következik a „nemzetek” és „népek” ellenkező értelmű jelentése az Igében sok helyen (Ésaiás 13:4; 14:6; 18:2, 7; 30:28; 34:1, 2; Ezékiel 20:32).

AC 1261. Ahogy a nemzetek jelentették a jóságot, ugyanúgy a családok is, mivel minden nemzet családokból állt; hasonló módon a háztartások is, mivel minden család bizonyos számú háztartásból állt. A „háztartásra”, vagy „házra” vonatkozóan lásd 710 sz. A „családok” jelenti a jóságot, amikor nemzetségekről beszélnek, de az igazságot is, amikor a népekről beszélnek, mint Dávidnál:

_„Leborul előtted a pogányok minden nemzetsége. Mert az Úré a királyi hatalom, uralkodik a pogányokon is”_ (Zsoltárok könyve 22: 28, 29)

Újra:

_„Adjatok az Úrnak népeknek nemzetségei: adjatok az Úrnak dicsőséget és tisztességet!”_ (Zsoltárok könyve 96:7)

A most előttünk lévő versben is, valamint Mózes I. könyvének tizedik fejezetének előző versében is a „családokról” azt mondják, hogy jók, mivel a nemzetségek családjai voltak.

AC 1262. Abból, amit elmondtunk most már látható, hogy a „föld” itt az egyházat jelenti. Mert amikor a „földet” említik, az nem lehet más, mint a nemzet, vagy nép elfogadása; amikor egy nemzetet, vagy népet elfogadnak, el kell fogadni a minőségét is. A „föld” semmi mást nem jelenthet, mint az egyházat, ahogy előzőleg megmutattuk. (662, 1066 sz.)

AC 1263. Az „özönvíz után” jelenti az Ősi Egyház kezdetét, ami nyilvánvaló abból a tényből, hogy az özönvíz a Legősibb Egyház vége volt, és az Ősi Egyház kezdete, ahogy előzőleg megmutattuk. (705, 739, 790 sz.)

AC 1264. Ebből most már látható, hogy ebben a fejezetben csupán nemzetségek, és családok neve fordul elő, mégis ez tartalmazza általánosságban nem csak az Ősi Egyházban levő imádat minden különbségét az emberszeretet jóságának és a hit igazságának vonatkozásában, hanem mindent, ami bármelyik egyházban is van; sőt valójában többet tartalmaz, mint amit bárki valaha is hihetne. Ilyen az Úr Igéje.

AZ ÖZÖNVÍZ ELŐTTIEKRE VONATKOZÓAN, AKIK MEGSEMMISÜLTEK

AC 1265. Némivel a fejem felett számos szellem volt, akik befolytak a gondolataimba, és úgy tartották azokat, mintha meg lennének kötve, így nagy sötétségben voltam. Erős nyomást gyakoroltak rám. A körülöttem levő szellemek is olyanok voltak, mintha őket is megkötözték volna, így alig tudtak gondolkodni, kivéve arról, ami azoktól a szellemektől folyt be olyan mértékben, hogy felháborodásig felidegesedtek. Azt mondták, hogy a kérdéses szellemek azok voltak, akik az özönvíz előtt éltek; de nem azok, akiket óriásoknak hívtak, és megsemmisültek, mert ők nem voltak olyan meggyőzőek.

AC 1266. Azok az özönvíz előttiek, akik megsemmisültek, egy bizonyos pokolban vannak a bal láb sarka alatt. Van ott egy fajta ködös szikla, mellyel betakarták őket, és amely kinyúlik végzetes képzelgéseikből és meggyőződéseikből. Ezzel elkülönítik őket a pokol más részeitől, és távol tartják őket a szellemvilágtól. Folyamatos erőfeszítést tesznek, hogy kiemelkedjenek ebből, de mást nem tudnak tenni az erőlködésen kívül. Olyan a természetük, hogy ha a szellemvilágba jönnének, végzetes képzelgéseik, valamint meggyőződésük kipárolgásai és mérgei által a gondolkodás képességét – a jót kivéve – elvennék azoktól a szellemektől, akikkel találkoznak. Amennyiben az Úr, az Ő eljövetelével, meg nem szabadította volna a szellemvilágot ettől az alávaló társaságtól, az emberi faj megsemmisült volna. Szellemek nem lehetnének az emberrel, mégis ha szellemek és angyalok nincsenek az emberrel, egy percig sem élhetnek.

AC 1267. Azokkal, akik önfejűen megpróbálnak kiemelkedni ebből a pokolból, társaik kegyetlenül bánnak, mivel halálos gyűlölettel viseltetnek mindenki iránt, még társaikkal szemben is. Legnagyobb örömük abban áll, hogy egymást elnyomás alatt tartják, mintha lemészárolnák egymást. Akik rendületlenül ragaszkodnak törekvésükhöz, hogy kitörjenek, azokat még mélyebbre küldik a ködös szikla alá; ösztönös bolond késztetésük, hogy mindent leromboljanak, ami vezeti őket; ezért tesznek erőfeszítéseket, hogy kiemelkedjenek. Mindenkit, akivel találkoznak, egy ruhába csomagolnak, annak érdekében, hogy fogságban tartsák őket, egy bizonyos tengerbe vetik őket, ahogy ez számukra látszik, vagy máskülönben kegyetlenül bánnak velük.

AC 1268. A ködös szikla felé vezettek, védve engem. (A szellemekhez vezettetni nem azt jelenti, hogy helyről helyre vezettetni, hanem a szellemek és angyalok közvetett társadalmának eszközeivel érik el, az ember ugyanazon a helyen marad, és mégis úgy tűnik, mintha leereszkedne). Ahogy közel mentem a sziklához, hidegséggel találkoztam, mely hátam alsó részét markolta meg. Onnan beszéltem velük meggyőződéseikről, és arról, hogy testi életükben mit hittek az Úrra vonatkozóan. Azt válaszolták, hogy sokat gondoltak az Úrról, de meggyőzték magukat, hogy nincs Úr, hanem az emberek az istenek, és így maguk is istenek voltak; és megerősítették magukat ezen meggyőződésekben álmaik által. Az Úr elleni elképzeléseikről az alábbiakban beszélünk.

AC 1269. Ahhoz, hogy még jobban tudhassam, milyen fajta emberek voltak, az Úr megengedte, hogy néhányuk feljöjjön a szellemvilágba. Mielőtt ez megtörtént volna, egy gyönyörű gyermek jelent meg ragyogó fehér ruhába öltözve, azután egy nyitott ajtóban egy másik gyermek jelent meg zöld ruhában; azután pedig két szolgálóleány fehér fejfedővel. Nem árulták el nekem, hogy ezek a dolgok mit jelentettek.

AC 1270. Akkor néhányukat engedték ki abból a pokolból; de az Úr olyan intézkedést tett a közbülső szellemek és angyalok eszközeivel, hogy nem bánthattak engem. Jöttek kifelé a mélységből, és nekik úgy tűnt, mintha útjuk előre vezetne, mint a sziklában lévő barlangban, és így felfelé is. Végül baloldalon felfelé tűntek fel, annak érdekében, hogy onnan és abból a távolságból belém folyhassanak. Azt mondták nekem, hogy megengedték nekik, hogy fejem jobb oldalába befolyhassanak, de a baloldalra nem; és a fej jobb oldalából a mellkas bal oldalába, semmi esetre sem a fej bal oldalába. Amennyiben ez előfordulna, én megsemmisülnék, mert azután ők befolynának a meggyőződéseikkel, melyek végzetesek, és halálosak; miután befolytak a fej jobb oldalába, aztán a mellkas bal oldalába, ez megtehető az érzéki vágyak eszközeivel. Ez a helyzet a befolyással.

\[2\] Meggyőződéseik olyanok, hogy elfojtják az összes igazságot és jóságot, így azok, akikbe befolynak, nem észlelnek semmit azokból, majd nem tudnak gondolkodni; ezáltal a többi szellemet eltávolítják. Amikor elkezdtek befolyni, és elaludtam. Mialatt aludtam, az érzéki vágyak eszközeivel befolytak, olyan erőszakosan, hogyha ébren vagyok, nem tudok ellenállni nekik. Alvás alatt érzékeltem a hevességét, melyet nem tudok leírni, megmenekülvén attól, ahogy emlékeztem, hogy ezután megpróbáltak megölni engem fojtó sugallattal, ami olyan volt, mint egy borzasztó rémálom. Azután, felébredve megfigyeltem, hogy közel voltak hozzám; amikor észlelték, hogy felébredtem, elrepültek a saját fenti helyükre, és onnan folytak be.

\[3\] Amikor ott voltak, úgy tűnt nekem, mintha egy ruhába lennének betakarva, olyanba, amilyenről előzőleg beszéltem (964 sz.). Azt gondoltam, hogy ezért vannak bebugyolálva, de voltak mások, akiket bebugyoláltak. Ezt a képzelgéseik eszközeivel vitték végbe; de még azok a szellemek, akik ellen elkövették ezt a dolgot a képzelgéseikkel, sem tudták, hogy igazán bebugyolálták-e őket. Úgy tűnt, mintha azokat, akiket beöltöztettek, legurítanák egy bizonyos sziklás lejtőn. Azonban, akiket beöltöztettek, elengedték, és visszanyerték szabadságukat. Voltak olyan szellemek, akiket nem voltak hajlandók visszavonni, és akiket ezért az Úr megmentett, máskülönben megfulladtak volna – bár újra életre keltek volna, de csak nagy szenvedés után. Ebből a pokolból való szellemek visszamentek a sziklás lejtőn; és onnan hallható volt egy fúró hangja, mintha sok nagy fúró szerszám dolgozna. Azt észlelték, hogy ilyen hang jött, ez pedig az Úr elleni mérhetetlenül kegyetlen képzelgéseikből eredt. Ezután ledobták őket a homályos szikla alatt lévő poklukba a sötét barlangon keresztül. Mialatt ők a szellemvilágban voltak, az ottani szféra összetétele, vagy rendje megváltozott.

AC 1271. Ezután voltak bizonyos csaló szellemek, akik azt kívánták, hogy ezek ki tudjanak emelkedni, és bíztatták őket, mondják azt, hogy ők semmik, így ki tudnak osonni. Aztán kavarodás hallatszott abban a pokolban, egy nagy lárma kerekedett, mely felbolydulás volt azok között, akik ki akartak jönni, ezért újra megengedték néhányuknak, hogy felemelkedjenek, és láthatók legyenek azon a helyen, ahol az előzőek voltak. Onnan, a csaló értelem segítségével, megpróbálták belém önteni halálos meggyőződésüket, de hiába, mert az Úr megvédett engem. Mégis világosan észleltem, hogy meggyőző befolyásuk fojtogató volt. Azt hitték magukról, hogy mindenhatók, és képesek bárki életét elvenni. Mivel azt gondolták magukról, hogy mindenhatók, lehajította őket egy kis gyermek, akinek a jelenlétében támolyogtak, és ingadoztak, azt kiabálták, hogy ők szenvednek, olyan keservesen, hogy esedezésbe kezdtek. A csaló szellemeket is megbüntették, először majdnem megfojtották az özönvíz előttiek, aztán összeragasztották őket, hogy felhagyjanak az ilyen dolgokkal; de egy idő múlva szabadon engedték őket.

AC 1272. Mindezek után megmutatták nekem, hogyan öltöztek asszonyaik: fejükön kerek fekete kalapot viseltek, elöl feltornyozva, kis arcuk volt, míg a férfiak bozontosak, és szőrösek voltak. Azt is megmutatták nekem, hogyan büszkélkedtek nagyszámú gyermekeikkel; magukkal vitték gyermekeiket, bárhová is mentek, ők pedig előttük sétáltak félkörben. Megmondták nekik, hogy a vadállatok, még a legrosszabbak is, szeretik a fiataljaikat; és ez nem bizonyíték arra, hogy bármi jó lenne bennük; csak akkor, ha szerették gyermekeiket, nemcsak önszeretetből és önbüszkeségből, hanem hogy az emberi társadalom növekedhessen, általános jóságból. Különösen, ha annak érdekében szerették őket, hogy a menny így sokasodjon, így az Úr királysága érdekében, akkor a gyermekek iránti szeretet csodá latos lett volna.

AC MÓZES I. KÖNYVE 11. fejezet

A NAGY EMBER HELYZETÉRE VONATKOZÓAN; ÉS A HELYRE ÉS A TÁVOLSÁGRA VONATKOZÓAN A MÁSVILÁGON

AC 1273. A világból újonnan érkezett lelkek, amikor elhagyják a szellemi angyalok társaságát, hogy a szellemek közé menjenek, abba a társadalomba jönnek, melyben voltak, amíg testükben éltek. Az angyalok vezetik őket sok palotába, vagy lakóhelyre, vagyis a társadalmakba, melyek távol vannak egymástól, mégis kapcsolódnak a másikhoz. Néhányukban befogadják őket, más esetekben viszont más társadalmakba vezetik őket, ezt határozatlan ideig addig, amíg abba a társadalomba nem kerülnek, melyben testi életükben éltek. Ettől a perctől kezdve megtapasztalják az élet egy új kezdetét. Ha az ember képmutató, álszent, vagy csaló, akkor magára vehet egy képzelt állapotot, és egy látszólagos angyali jellemet, így gyakran befogadják a jó szellemek, de egy rövid idő után elkülönül, majd tovább vándorol az angyalok nélkül, könyörög, hogy fogadják be, de visszautasítják, néha megbüntetik, végül leviszik a pokolbeliek közé. Azok, akiket felvittek az angyalok közé, miután kiürítették őket, szintén társadalmat váltanak. Amikor társadalomról társadalomra járnak, udvariassággal és emberszeretettel bocsátják el őket, és ez addig történik, amíg egy angyali társadalomba érnek, mely összhangban van az ő emberszeretetük, jámborságuk, becsületességük, vagy őszinte udvariasságuk jellegzetes minőségével vagy értelmével. Hasonló módon engem is végigvezettek ilyen „palotákon”, és azok, akik ott laktak, társalogtak velem, így megtudhattam mi a helyzet ezen ügy vonatkozásában. Ugyanakkor megadatott nekem, hogy elmélkedjem a hely változásain, és lássam, hogy azok semmi mások nem voltak, mint állapotváltozások, a testem pedig ugyanazon a helyen maradt.

AC 1274. A másvilágon a csodálatos dolgok között a következők vannak. Először a tény, hogy a szellemek és angyalok társadalmai helyzetük szerint elkülönülnek, bár a helyek és távolságok abban az életben semmi mások, mint az állapot különbözőségei. Másodszor, hogy a helyzeteket és távolságokat az emberi testhez való kapcsolat határozza meg, így azok, akik a jobb oldalon vannak, azok a jobb oldalon jelennek meg, bármerre is fordul a test; ugyanaz a helyzet azokkal, akik a baloldalon vannak és más irányokban. Harmadszor, hogy sem a szellemek, sem az angyalok nincsenek olyan nagy távolságban, hogy ne legyenek láthatóak; és mégsem kerülnek látókörbe, csak annyira, amennyire az Úr megengedi. Negyedszer, hogy azon szelleme, akikre mások gondolnak – például, valamilyen módon ismerték őket a testi életükben –, amikor az Úr megengedi, jelen vannak az egyik percben, olyan közel, hogy a fülnél vannak, érintés közelben, vagy valamekkora – kisebb-nagyobb – távolságban, és nem számít, hogy ezer mérföldekre vannak, vagy akár a csillagok között is. Az oka az, hogy a helybéli távolságnak nincs hatása a másvilágon. Ötödször, hogy az angyaloknak nincs elképzelésük az időről. Ezek a dolgok vannak a szellemvilágban, és még inkább így van a mennyekben. Mennyire ilyennek kellett lennie a helyzetnek az Úr előtt, akihez mindenki általánosságban és egyénileg nem tehet mást, mint jelen legyen, az Ő látószögében és birodalmában. Ezek a dolgok hihetetlennek tűnnek, mégis igazak.

AC 1275. Egy társadalomban voltam, ahol nyugalom volt, vagyis olyanok társadalma, akik állapota nyugodt volt, megközelítőleg olyan mértékben, mint a béke állapota, de ez nem béke volt. Beszélgettem a csecsemők állapotáról; a helyéről, mondván, hogy a hely és a távolság változtatása csak látszat, mindenkinek a saját állapota szerint, és az állapot változása szerint. Amikor észrevették, hogy átlátok rajtuk, a körülöttem levő szellemek mintha eltűntek volna, és alattam voltak láthatók, így hallottam őket beszélni.

AC 1276. A körülményekre vonatkozóan, amelyben a szellemek a szellemvilágban vannak, az angyalok pedig a mennyben, a helyzet a következő. Az angyalok az Úr jobb kezénél vannak, a balnál pedig a gonosz szellemek; elől a közép fajtájúak; hátul a rosszakaratúak. A fej felett vannak azok az önelégült szellemek, akik magas dolgok felé törnek. A láb alatt azok a poklok vannak, amelyek megfelelnek azoknak, akik magasan vannak. Mindenki helyzetét meghatározza az Úrhoz való viszonya; minden irányban és minden magasságban, vízszintesen és függőlegesen, és minden rézsútos irányban. A helyzetük állandó, és soha nem változik. A mennyeket úgy alkották, mintha egy ember lenne, melyet ezért a Nagy Embernek hívnak; amelyben minden dolog benne van, mely az embernek megfelel, mely megfelelésről az Úr isteni könyörületességéből az alábbiakban lesz szó. Ez abból van, hogy minden dolognak hasonló helyzete van minden egyes angyal körül; és minden egyes embernél, akinek az Úr megnyitotta a mennyeket; mert az Úr jelenléte vigyáz erre. Ez nem lenne lehetséges, csak akkor, ha az Úr mindenütt jelenvaló a mennyekben.

AC 1277. A helyzet nagyon hasonló az emberekkel, mint az ő lelkeikkel, melyek állandóan kötődnek a szellemek és angyalok néhány társadalmához. Nekik is van egyfajta helyzetük az Úr királyságában életük természete, és állapotuk szerint. Nem számít, hogy a földön távol vannak egymástól, még ha sok ezer mérföldre is – mégis együtt lehetnek ugyanabban a társadalomban – azok, akik emberszeretetben élnek egy angyali társadalomban; és azok, akik gyűlöletben és gonoszságban élnek egy pokoli társadalomban. Hasonló módon az sem számít, hogy sokan vannak együtt a földön egy helyen, mert távol vannak egymástól életük természete és állapota szerint, és mindenki különböző társadalomban lehet. Emberek, akik mérföldek százaira vagy ezreire vannak egymástól, úgy tűnnek belső értelemben, hogy olyan közel vannak egymáshoz, hogy megérinthetik egymást, helyzetük szerint. Ezért, ha volna néhány személy a földön, akinek szellemi látását megnyitnák, együtt lehetnének és társaloghatnának egymással, noha az egyik Indiában van, a másik pedig Európában, melyet szintén megmutattak nekem. Minden ember a földön, mind általánosságban, mind egyénileg, a legszorosabban jelen van az Úrnál, az Ő látókörében és figyelme alatt.

AC 1278. A helyzet, hely, távolság és idő a másvilágon témájának folytatása megtalálható ennek a fejezetnek végénél.

MÓZES I. KÖNYVE 11:1-32

_1\. Mind az egész földnek pedig egy nyelve és egyféle beszéde vala._

_2\. És lőn mikor kelet felől elindultak vala, Sineár földén egy síkságot találának és ott letelepedének._

_3\. És mondának egymásnak: Jertek, vessünk téglát és égessük ki jól; és lőn nékik a tégla kő gyanánt, a szurok pedig ragasztó gyanánt._

_4\. És mondának: Jertek, építsünk magunknak várost és tornyot, melynek teteje az eget érje, és szerezzünk magunknak nevet, hogy el ne széledjünk az egész földnek színén._

_5\. Az Úr pedig leszálla, hogy lássa a várost és a tornyot, melyet építenek vala az_

_emberek fiai._

_6\. És monda az Úr: Ímé e nép egy, s az egésznek egy a nyelve, és munkájának ez a kezdete; és bizony semmi sem gátolja, hogy véghez ne vigyenek mindent, a mit elgondolnak magukban._

_7\. Nosza szálljunk alá, és zavarjuk ott össze nyelvöket, hogy meg ne értsék egymás_

_beszédét._

_8\. És elszéleszté őket onnan az Úr az egész földnek színére; és megszűnének építeni a várost._

_9\. Ezért nevezék annak nevét Bábelnek; mert ott zavará össze az Úr az egész föld nyelvét, és onnan széleszté el őket az Úr az egész földnek színére._

_10\. Ez a Sém nemzetsége: Sém száz esztendős korában nemzé Arpaksádot, két esztendővel az özönvíz után._

_11\. És éle Sém, minekutánna nemzette Arpaksádot, ötszáz esztendeig és nemze fiakat és leányokat._

_12\. Arpaksád pedig harminczöt esztendős vala, és nemzé Séláht._

_13\. És éle Arpaksád, minekutánna nemzette Séláht, négyszáz három esztendeig, és nemze fiakat és leányokat._

_14\. Séláh pedig harmincz esztendős vala, és nemzé Hébert._

_15\. És éle Séláh, minekutánna nemzé Hébert, négyszáz három esztendeig, és nemze fiakat és leányokat._

_16\. Héber pedig harmincznégy esztendős vala és nemzé Péleget._

_17\. És éle Héber, minekutánna nemzé Péleget, négyszáz harmincz esztendeig, és nemze fiakat és leányokat._

_18\. Péleg pedig harmincz esztendős vala, és nemzé Réut._

_19\. És éle Péleg, minekutánna nemzé Réut, kétszáz kilencz esztendeig, és nemze fiakat és leányokat._

_20\. Réu pedig harminczkét esztendős vala, és nemzé Sérugot._

_21\. És éle Réu, minekutánna nemzé Sérugot, kétszáz hét esztendeig és nemze fiakat és leányokat._

_22\. Sérug pedig harmincz esztendős vala, és nemzé Nákhort._

_23\. És éle Sérug, minekutánna nemzé Nákhort, kétszáz esztendeig, és nemze fiakat és leányokat._

_24\. Nákhor pedig huszonkilencz esztendős vala, és nemzé Thárét._

_25\. És éle Nákhor, minekutánna nemzé Thárét, száz tizenkilencz esztendeig, és nemze fiakat és leányokat._

_26\. Tháré pedig hetven esztendős vala, és nemzé Ábrámot, Nákhort, Háránt._

_27\. Ez a Tháré nemzetsége: Tháré nemzé Ábrámot, Nákhort és Háránt. Hárán pedig nemzé Lótot._

_28\. Meghala pedig Hárán, az ő atyjának Thárénak szemei előtt, az ő születésének földjén, Úr-Kaszdimban._

_29\. Ábrám pedig és Nákhor vőnek magoknak feleséget: az Ábrám feleségének neve Szárai; a Nákhor feleségének neve Milkhah, Háránnak Milkhah atyjának és Jiszkáh atyjának leánya._

_30\. Szárai pedig magtalan vala; nem vala néki gyermeke._

_31\. És felvevé Tháré Ábrámot az ő fiát, és Lótot, Háránnak fiát, az ő unokáját, és Szárait, az ő menyét, Ábrámnak az ő fiának feleségét, és kiindulának együtt Úr-Kaszdimból, hogy Kanaán földére menjenek. És eljutának Háránig, és ott letelepedének._

_32\. Vala pedig Tháré kétszáz öt esztendős, és meghala Tháré Háránban._

A TARTALOM

AC 1279. A téma, amivel foglalkoznak az első Ősi Egyház, mely az özönvíz után volt (1-9. vers)

AC 1280. Az első állapotra vonatkozik, hogy mindenkinek egy tana volt (1. vers); a második állapot, hogy hanyatlani kezdett (2. vers); a harmadik, hogy az érzéki vágyak hamisságai elkezdtek uralkodni (3. vers), negyedik, hogy az emberek elkezdték gyakorolni a hatalmat az Isteni imádat eszközeivel (4. vers), ezért az egyház állapota megváltozott (5. és 6. vers), így senkiben sem volt meg a hit jósága (7-9. vers).

AC 1281. Ezután a második Ősi Egyházzal foglalkoznak, melyet Héber után neveztek el – az eredetével és állapotával, mely végül bálványimádásban végződött (10-26. vers)

AC 1282. A harmadik Ősi Egyház eredetével foglalkoznak, mely bálványimádóból képviselővé vált. (27-32. vers)

BELSŐ ÉRTELEM

AC 1283. Most általánosságban foglalkoznak az Ősi Egyházzal, és azt mutatják meg, hogy az idő folyamán a belső imádatot meghamisították és megrontották. Következésképpen a külső imádat is, mivel a külső imádat minőségét a belső imádat határozza meg. Itt a belső imádat hamissá és házasságtörővé válása „Bábel”. Az, hogy eddig – kivéve, amit Héberről mondtunk – a történelmi események nem voltak igazak, hanem csak kitalációk, a továbbiakban látható lesz abból, amit a bábeli toronyról mondanak. Abból, hogy az emberek nekiláttak építeni egy tornyot, melynek teteje az égben van; abból, hogy a nyelvek összezavarodtak, senki sem értette a másik nyelvét, valamint abból, hogy Isten így zavarta őket össze. Valamint abból, hogy ezt mondják Bábel eredetének, míg az előző fejezetben (10. vers) azt mondják, hogy Nimród építette Bábelt. Mindebből az is nyilvánvaló, hogy Bábel nem egy várost jelent, hanem egy bizonyos dolgot; itt egy imádatot, amelynek belsője világi, mialatt külsőleg szentnek látszik.

AC 1284 1. vers. _Mind az egész földnek pedig egy nyelve és egyféle beszéde vala_. „Mind az egész földnek pedig egy nyelve” jelenti, hogy mindenütt van egy általános tan; a „nyelv” a tan, a „föld” az egyház; „és egyféle beszéde vala” jelenti, hogy volt egy részletes tan.

AC 1285. Mind az egész földnek pedig egy nyelve. Ez jelenti, hogy mindenütt van egy általános tan, ami nyilvánvaló a „nyelv” jelentéséből az Igében, melyre vonatkozóan most beszélünk. Ebben a versben, és ebben a néhány szóban az Ősi Egyház állapotát írják le, ahogy az egy általános tannal létezett; de a következő versben azt írják le hogy kezdett hamissá és megrontottá válni. A kilencedik verstől pedig hogy vált teljesen romlottá, így többé nincs semmilyen belső imádat. Azután, egy kicsit később, a téma, amivel foglalkoznak, a második Ősi Egyház, ami Héberrel kezdődött; és végül a harmadik Ősi Egyház, mely a Zsidó Egyház kezdete volt. Az özönvíz után három egyház volt egymásután.

\[2\] Az első Ősi Egyházzal kapcsolatban, amelyben, noha oly széles körben elterjedt a földön, csak egy nyelv és egy beszéd volt, vagyis egy tan volt mind általánosságban, mind részleteiben, mégis a belső és külső imádata is mindenütt különböző volt – ahogy megmutattuk a vonatkozó fejezetben, ahol minden egyes megnevezett nemzet különböző tanokat és szertartásokat jelentett – a helyzet a következő. A mennyekben megszámlálhatatlan különböző társadalom van, mégis egyek, és egyként az Úr vezeti őket, melyre vonatkozóan lásd, amit előzőleg elmondtunk (457, 551, 684, 685, 690 sz.). Ilyen értelemben a helyzet ugyanaz az embernél is, akiben sok-sok belső zsiger van, és sok-sok kicsi zsiger a belső zsigerekben, szervek, és tagok, mindegyikük különbözőképpen működik, mégis együtt és külön egyként működtetik egy lélek által. Így van a testnél is, ahol az erők és mozgások működése különböző, és mégis mindegyiket a szív és tüdő mozgása szabályozza, és eggyé teszi. Amiért ezek egyként tudnak működni, az abból a tényből ered, hogy a mennyekben egyetlenegy befolyás van, melyet minden egyén megkap a saját értelme szerint. Ez a befolyás az Úrtól való hatások befolyása, az Ő könyörületességéből, és létezéséből. Annak ellenére, hogy csak egyetlenegy befolyás van, mégis minden dolog engedelmeskedik neki és egyként követi. Ez a közös szeretet eredménye, melyben azok vannak, akik a mennyekben élnek.

\[3\] Ugyanez volt az első Ősi Egyházzal is; mert bár ott sok fajta imádat volt – némelyik belső, némelyik külső – általánosságban annyi, amennyi nemzetség, kicsit pontosabban annyi, amennyi család volt a nemzetségekben, részletesen meg annyi, amennyi embere volt az egyháznak, mégis mindnyájan egy nyelvet, és egy beszédet bírtak, vagyis mindenkinek egy volt a tana mind általában, mind részleteiben. A tan akkor egy, amikor mindenki a közös szeretetben, vagy emberszeretetben van. A közös szeretet és emberszeretet azt teszi velük, hogy bár ők különböznek, mindenki egy lesz, mert a különbözőségek egy egészet alkotnak. Minden ember, bármennyien is lehetnek, még milliárd és milliárd ember is, ha emberszeretetben, vagy közös szeretetben vannak, egy céljuk van, vagyis a közös jóság, az Úr királysága, és maga az Úr. A tanok és imádatok ügyében lévő különbségek hasonlóak az emberekben lévő ész és zsigerek különbözőségeihez, ahogy mondtuk, melyek az egész tökéletességében közreműködnek. Azután az emberszereteten keresztül, az Úr befolyik, és különböző módon munkálkodik, mindenkinek az értelme szerint. Így mind általánosságban, mind részleteiben mindent sorba rendez, ugyanúgy a földön, ahogy a mennyekben. Aztán az Úr akarata bevégeztetett, ahogy Ó maga tanította, amint a mennyekben, úgy a földön is.

AC 1286. Az, hogy a „nyelv” jelenti a tant, nyilvánvaló az Ige következő fejezeteiből. Ésaiásnál:

_És kiált vala egy a másiknak, és mondá: Szent, szent, szent a seregeknek Ura. Akkor mondék: Jaj nékem, elvesztem, mivel tisztátalan ajkú vagyok és tisztátalan ajkú nép közt lakom: hisz a királyt, a seregeknek Urát láták szemeim! És hozzám repült egy a szeráfok közül, és kezében eleven szén vala, a melyet fogóval vett volt az oltárról; És illeté számat azzal, és mondá: Ímé ez illeté ajkaidat, és hamisságod eltávozott, és bűnöd elfedeztetett._ (Ésaiás 6:3, 5-7)

Az „ajak” itt az ember belső dolgait jelenti, a belső imádatot, melyből a csodálat származik, ahogy itt a prófétánál bemutatják. Az ajkait megérintették, hamissága eltávozott és bűne elfedeztetett, bárki láthatja, hogy ez a belső dolgok képviselete volt, amit az „ajkak” jelentenek, melyek az emberszeretetnek, és tanainak dolgai.

\[2\] Újra:

_„Megveri a földet szájának vesszejével, és ajkai lehével megöli a hitetlent.”_ (Ésaiás 11:4)

Belső értelemben ez nem azt jelenti, hogy Isten szájának vesszejével ver, és ajkai lehével megöli a hitetlent, hanem a hitetlen ember teszi ezt önmagával; az „ajkak lehelete” a tan, mely a hitetlennél hamis. Újra:

_„Megteremtem ajkaikon a hálának gyümölcsét. Békesség, békesség a messze és közel valóknak, így szól az Úr; én meggyógyítom őt!”_ (Ésaiás 57:19)

„Ajkaikon a hálának gyümölcse” jelenti a tant.

\[3\] Ezékielnél:

_„Embernek fia! eredj, menj el az Izráel házához, és szólj az én szavaimmal nékik. Mert nem valami homályos ajkú és nehéz nyelvű néphez küldetel te, hanem az Izráel házához. Nem sok népekhez, a kik homályos ajkúak és nehéz nyelvűek, kiknek nem érthetnéd beszédöket; bizony, ha ő hozzájok küldöttelek volna, ők hallgatnának reád._

_De az Izráel háza nem akar téged hallgatni, mert nem akarnak engem hallgatni, mert az egész Izráel háza kemény homlokú és megátalkodott szívű.”_ (Ezékiel 3:4-7)

„homályos ajkú” népekről beszélnek, melyek bár hamis tanokban éltek, mégis emberszeretetben, és ezért „hallgatnak”, de azokról, akik nem voltak emberszeretetben, azt mondják, hogy „kemény homlokú és megátalkodott szívű”.

\[4\] Sofóniásnál:

_„Akkor változtatom majd a népek ajkát tisztává, hogy mind segítségül hívják az Úr nevét, hogy egy akarattal szolgálják őt.”_ (Sofóniás 3:9)

A „tiszta ajak” nyilvánvalóan a tant jelenti. Malakiásnál:

_„Igazság törvénye volt az ő szájában, és nem találtatott álnokság az ő ajkaiban; Mert a papnak ajkai őrzik a tudományt, és az ő szájából törvényt várnak, mivel a Seregek Urának követe ő.”_ (Malakiás 2:6, 7)

Ezt mondják Léviről, aki az Urat képviselte; az „ajkak” jelentik az emberszeretetből való tant. Dávidnál:

_„A kik ezt mondják: Nyelvünkkel felülkerekedünk, ajkaink velünk vannak”_ (Zsoltárok könyve 12:4)

Itt az „ajkak” a hamisságokat jelenti. Újra:

_„Mintha zsírral és kövérséggel telnék meg lelkem, mikor víg ajakkal dicsérhet téged az én szájam!”_ (Zsoltárok könyve 63:5)

Ésaiásnál:

_„Ama napon lesz öt város Égyiptomnak földén, a melyek Kanaán nyelvén szólanak, és esküsznek a seregeknek Urára”_ (Ésaiás 19:18)

A „nyelv” jelenti a tant.

AC 1287. Azt, hogy a „föld” jelenti az egyházat, már előzőleg megmutattuk (662, 1066 sz.)

AC 1288. És egyféle beszéde vala. Ez jelenti, hogy volt egy részletes tan, ami nyilvánvaló abból, amit előzőleg elmondtunk: „egy nyelv” jelenti a tant általánosságban – ezt megmutattuk; a „beszéd” pedig a részletes tant vagy a tan részleteit jelenti. A részletek nem okoznak ellentétet, hanem segítenek egyféle célt követni, mely az Úr szeretete mindenek felett, és a felebarátunk, mint önmaguk szeretete, mert akkor az általánosságok részei lesznek.

\[2\] Az, hogy a „beszéd” jelenti az emberszeretetre és az eredendő hitre vonatkozó minden tant, és hogy a „beszéd” jelenti a tan dolgait, nyilvánvaló Dávidnál:

_Hálát adok néked tiszta szívből, hogy megtanítottál engem a te igazságod ítéleteire._

_A te rendeléseidet megőrzöm; Mi módon őrizheti meg tisztán az ifjú az ő útát, ha nem a te beszédednek megtartása által? Teljes szívből kerestelek téged: ne engedj eltévedeznem a te parancsolataidtól! Szívembe rejtettem a te beszédedet, hogy ne vétkezzem ellened. Áldott vagy te, Uram! Taníts meg engem a te rendeléseidre. Ajkaimmal hirdetem a te szádnak minden ítéletét. Inkább gyönyörködöm a te bizonyságaidnak útjában, mint minden gazdagságban. A te határozataidról gondolkodom, és a te ösvényeidre nézek; a te beszédedről nem feledkezem el._ (Zsoltárok könyve 119:7-16)

A „beszéd” itt a tant jelenti általánosságban. Nyilvánvaló, hogy megkülönböztetést tesznek a „szabály”, az „ítélet”, a „bizonyság”, a „határozat”, a „rendelés”, az „ösvény” és a „beszéd” között; és mindezek az Igéhez, vagy a tanhoz tartoznak. Bárhol máshol az Igében ugyanezeket a megkülönböztető dolgokat jelentik.

\[3\] Újra:

_Ének a szerelmetesről. Fölbuzog szívem szép beszédre. Nyelvem gyors írónak tolla. Szebb, szebb vagy az ember fiainál, kedvesség ömledez ajakidon. És ékességedben haladj diadallal az igazságért, a szelidségért és jogért, és rettenetesre tanítson meg téged a te jobb kezed_ (Zsoltárok könyve 45:1, 2, 3, 5)

„ékességedben haladj diadallal az igazságért, a szelídségért és jogért” jelenti az igazság és jóság tanának tanítását. Itt is, mint bárhol máshol az Igében, a „beszéd”, „ajak”, és „nyelv” különböző dolgokat jelentenek; az, hogy ezek a tan emberszeretetre vonatkozó dolgai, nyilvánvaló abból, hogy azt „szerelmetes éneknek” nevezik. Erről a tanról beszélnek, mely szebb az ember fiainál, az ajak kedvessége, és a jobb kéz, mely rettenetesre tanít.

\[4\] Ésaiásnál:

_„Beszédet küldött az Úr Jákóbnak, és leesett Izráelben”_ (Ésaiás 9:8)

A „beszéd” jelenti a belső és külső imádat tanait; „Jákób” itt a külső imádatot, „Izráel” a belső imádatot jelenti. Máténál:

_„Ő pedig felelvén, monda: Meg van írva: Nemcsak kenyérrel él az ember, hanem_ _minden ígével, a mely Istennek szájából származik”_ (Máté 4:4)

Újra:

_„Ha valaki hallja az ígét a mennyeknek országáról és nem érti, eljő a gonosz és elkapja azt, a mi annak szívébe vettetett vala.”_ (Máté 13:19)

Lásd a „beszédre” vonatkozóan ugyanabban a fejezetben (Máté 13:20-23). Újra:

_„Az ég és a föld elmúlnak, de az én beszédeim semmiképen el nem múlnak.”_ (Máté 24:35)

Ebben a fejezetben, a „beszéd” jelenti az Úr tanát; a „beszéd” azon dolgokat, amelyek az Ő tanához tartoznak.

\[5\] Mivel a „szavak” kifejezés a tan minden dolgát jelenti, a Tízparancsolatot „szavaknak” nevezték Mózesnél:

_„És felírá a táblákra a szövetség szavait, a tíz parancsolatot.”_ (Mózes II. könyve 34:28)

Újra:

_„És kijelenté néktek az ő szövetségét, a melyre nézve utasított titeket a tíz ige teljesítésére, és felírá azokat két kőtáblára.”_ (Mózes V. könyve 4:13; 10:4)

Újra:

_„Csak vigyázz magadra, és őrizd jól a te lelkedet, hogy el ne felejtkezzél azokról, a melyeket láttak a te szemeid”_ (Mózes V. könyve 4:9)

És több más helyen.

AC 1289. 2. vers. _És lőn mikor kelet felől elindultak vala, Sineár földén egy síkságot találának és ott letelepedének_. „És lőn mikor kelet felől elindultak vala” jelenti azt, mikor elhagyták az emberszeretetet; „kelet” az Úrtól való emberszeretet; „Sineár földén egy síkságot találának” jelenti, hogy az imádatuk még tisztátalanabbá és világiasabbá vált; „és ott letelepedének” jelenti az életüket.

AC 1290. És lőn mikor kelet felől elindultak vala. Ez jelenti azt, mikor elhagyták az emberszeretetet, nyilvánvaló az „utazás” és „kelet” jelentéséből az Igében. Az „elindulás” itt azt jelenti, hogy visszamentek, nyilvánvaló abból, amit az emberszeretetre vonatkozóan mondanak, mely a „kelet”, ahonnan elindultak.

AC 1291. Az, hogy a „kelet” az Úrtól való emberszeretet, nyilvánvaló abból, amit már előzőleg megmutattunk (101, 1250 sz.)

AC 1292. Sineár földén egy síkságot találának. Ez jelenti, hogy az imádatuk még tisztátalanabbá és világiasabbá vált, ami nyilvánvaló a „síkság” és „Sineár földje” jelentéséből. Az Igében a „hegyek” jelentik a szeretetet vagy emberszeretetet, mert ezek a legmagasabbak, vagy ami ugyanaz, a legbelsőbb dolgok az imádatban, ahogy előzőleg megmutattuk (795 sz.). Mivel a „síkság” jelenti azt, ami a hegyek alatt van, vagyis az alsóbb dolgokat az imádatban, vagy ami ugyanaz, a külső dolgokat. „Sineár földje” jelenti a külső imádatot, melyben világias dolgok vannak, ahogy előzőleg megmutattuk (1183 sz.). Így van ebben a fejezetben is, az, hogy Sineár földjén találtak egy síkságot, azt jelenti, hogy az imádatuk még tisztátalanabbá és világiasabbá vált.

\[2\] Az első versben azt mondják az egyházról, hogy egy nyelve és egy beszéde volt, ami azt jelenti, hogy egy tana volt általánosságban és részleteiben. Azonban ebben a versben az egyház hanyatlásával foglalkoznak, melyben azt mondják, hogy kelet felől elindultak, vagyis elkezdtek eltávolodni az emberszeretettől. Mert amennyire eltávolodik az egyház, vagy az egyház embere az emberszeretettől, annyira eltávolodik mindattól, ami szent, vagyis más szavakkal, az imádat közeledik ahhoz, ami tisztátalan és világias. Az, hogy Sineár földjén találtak egy síkságot, az egyház, vagy imádata hanyatlását jelenti a világi felé, mert a síkság egy alacsony hely a hegyek között, amelyek a szeretet, vagy emberszeretet dolgait jelentik az imádatban, ahogy előzőleg elmondtuk. Ez látható a „síkság” jelentéséből az Igében, ahol az eredeti nyelvben völgyeknek mondanak bizonyos kifejezéseket, amelyek, amikor ebben az értelemben használják őket, azt jelentik, ami többé-kevésbé világi az imádatban.

\[3\] Az, hogy a „völgynek” ilyen jelentése van, nyilvánvaló Ésaiásnál:

_Jövendölés a látás völgye ellen. Mert rémülésnek és eltapodtatásnak és zavarnak napja jő Istentől, a seregeknek Urától a látás völgyére_ (Ésaiás 22:1, 5)

A „látás völgye” a képzelgéseket és okoskodásokat jelenti, amelyek miatt az imádat hamis lett és végül világias. Jeremiásnál:

_„Mimódon mondhatnád: Nem undokíttattam meg, nem jártam a Baálok után?! Lásd meg a te útadat a völgyben”_ (Jeremiás 2:23)

A „völgy” a tisztátalan imádatot jelenti. Újra:

_És felépítették a Tófet magaslatait, a mely a Ben-Hinnom völgyében van. Azért ímé eljőnek a napok, azt mondja az Úr, a mikor nem beszélnek többé a Tófetről, sem a Ben-Hinnom völgyéről, hanem az öldöklés völgyéről_ (Jeremiás 7:31, 32)

„Ben-Hinnom völgye” a poklot jelenti, és az igazság és jóság megszentségtelenítését.

\[4\] Ezékielnél:

_„Ezt mondja az Úr Isten a hegyeknek és a halmoknak, a mélységeknek és a völgyeknek: Ímé én fegyvert hozok reátok, és elvesztem a ti magaslataitokat.”_ (Ezékiel 6:3)

Újra:

_És lészen azon a napon, hogy adok Gógnak helyet, hol temetője legyen Izráelben, a vándorok völgyét keletre a tengertől, és nevezik Góg gyülevésze völgyének._ (Ezékiel 39:11, 15)

Ezt a külső imádatról mondják, mert a „völgy” ilyen imádatot jelent. Azonban amikor az imádat még nem vált olyan világiassá, ezt egy héber szó fejezi ki a völgyre, melyet az előző versben használtak (Mózes I. könyve 11:2); valamint Ésaiásnál is:

_„Kopasz hegyeken folyókat nyitok és a rónák közepén forrásokat; a pusztát vizek tavává teszem és az aszú földet vizeknek forrásivá.”_ (Ésaiás 41:18)

Ezt azokról mondják, akik tudatlanságban vannak, vagy a hit és emberszeretet tudása nélkül, mégis emberszeretetben. A „róna”, amit itt használnak, ezeket jelenti. Ugyanezt a „völgy” Ezékielnél is (37:1).

AC 1293. És ott letelepedének. Ez jelenti az eredendő életüket, ami látható a „letelepedés” jelentéséből az Igében, mely az élet. A „lakni” szó gyakran előfordul az Igének mind a prófétai, mind a történelmi részében, és belső értelemben általában az életet jelenti. Az oka az, hogy a legősibb emberek sátrakban laktak, és a legszentebb imádatukat ott tartották, ezért az Igében a „sátrak” a szent dolgokat jelentik az imádatban, ahogy azt már megmutattuk (414 sz.). Ahogy a sátrak jelentették a szentséget az imádatban, a „lakni” jó értelemben jelenti azt, hogy élni, vagy élet. Hasonló módon, mivel a legősibb emberek a sátrukkal utaztak, ezért az Ige belső értelmében az „utazni” az élet módját és rendjét jelenti.

AC 1294. 3. vers. _És mondának egymásnak: Jertek, vessünk téglát és égessük ki jól; és lőn nékik a tégla kő gyanánt, a szurok pedig ragasztó gyanánt_. „És mondának egymásnak” jelenti azt, ami elkezdődött; „Jertek, vessünk téglát” jelenti a hamisságokat, melyeket maguknak kialakítottak; „és égessük ki jól” jelenti az önszeretetből származó gonoszságokat. „És lőn nékik a tégla kő gyanánt” jelenti, hogy az igazságok helyett hamisságuk van; „a szurok pedig ragasztó gyanánt” jelenti, hogy a jóság helyett az érzéki vágyak gonoszága van velük.

AC 1295. És mondának egymásnak. Ez jelenti azt, ami elkezdődött, vagy amit elkezdtek, az összefüggésből következik. Ebben a versben az egyház harmadik állapotával foglalkoznak, amikor a hamisságok kezdtek uralkodni; az érzéki vágyak révén. A hamisságoknak két eredete volt, az egyik az igazság tudatlanságából, a másik az érzéki vágyakból. Az igazság nem ismeréséből eredő hamisság nem annyira ártalmas, mint az érzéki vágyakból eredő hamisság. A tudatlanság hamissága eredhet abból, hogy gyermekkorban az embert így nevelték, vagy különböző elfoglaltságok terelték arra, amelyeket az illető nem vizsgált meg, hogy amiről azt állítják, hogy igaz, az valóban úgy van-e; esetleg nem volt ítélkezési módja arra vonatkozólag, hogy mi az igaz, vagy hamis. Az ilyen forrásból eredő hamisságok nem okoznak olyan nagy sérülést, mert az ember nem igazolja és győzi meg annyira magát, mint az, akit néhány érzéki vágy sarkallt arra, hogy megvédje a hamisságot azáltal, hogy a tudatlanság sűrű felhőjében cselekszik, és sötétségbe fordul, hogy ne láthassa az igazságot.

\[2\] Az érzéki vágyak hamissága akkor létezik, amikor a hamisság eredete az érzéki vágy, vagy önszeretet és világ szeretete; mint amikor valaki kapva kap a tan néhány pontját és vallja azokat annak érdekében, hogy értelmeket tartson hatalmában és vezesse őket, hogy megmagyarázza és megszentségtelenítse a tant önmaga javára, és ezt igazolja okoskodásával az ismeretanyag alapján, és az Ige szó szerinti értelmével. Az ebből eredő imádat szentségtelen, noha kívülről szentnek tűnik; belülről ez nem az Úr imádata, hanem önimádat. Az ilyen ember nem ismer el semmi mást igaznak, csak amit meg tud magyarázni, és az a javára van. Az ilyen imádatot jelenti „Bábel”. Más a helyzet azokkal, akik ilyen imádatban születtek és nőttek fel, nem tudják, hogy az hamis, és akik emberszeretetben élnek. Tudatlanságukban ártatlanság van, és imádatukban emberszeretetből való jóság. Az imádatban lévő szentségtelenségről nem beszélnek olyan sokat az imádat alapján, mint az ember minőségéről, aki az imádatban él.

AC 1296. Jertek, vessünk téglát. Ez jelenti azokat a hamisságokat, melyeket maguknak kialakítottak, ami nyilvánvaló a „tégla” jelentéséből. Az Igében a „kő” jelenti az igazságot, így a „tégla” – mert azt az ember készíti – a hamisságot jelenti; mert a tégla mesterségesen készült kő. Az, hogy a „téglának” ez a jelentése a következő fejezetekből látható. Ésaiásnál:

_Kiterjesztém kezeimet egész napon a pártos nép után, a mely nem jó úton járt gondolatainak nyomán; kertekben áldozik, és téglákon szerez jóillatot_ (Ésaiás 65:2, 3)

„téglákon szerez jóillatot” jelenti az imádatot koholt és hamis dolgok alapján; ezért mondják azt, hogy gondolatainak nyomán jár. Újra:

_„Efraim és Samaria lakosa, a kik ezt mondják kevélyen és felfuvalkodva: Téglák omlottak le, és mi faragott kőből építünk”_ (Ésaiás 9:9, 10)

„Efraim”egy értelmes személyt jelent, aki romlottságba esett, és igaz dolgoknak hívja, és cselekszi a hamis dolgokat, vagyis a „téglákat”; a „faragott kövek” jelentik azt, amit készítettek. Náhumnál:

_„Meríts magadnak ostromhoz való vizet, javítsd erősségeidet; menj be a sárba, taposd az agyagot, javítsd a tégla-vetőt! Legott tűz emészt meg téged, fegyver irt ki téged”_ (Náhum 3:14, 15)

Itt a „taposd az agyagot” jelenti a hamisságokat, „javítsd a tégla-vetőt” jelenti az eredendő imádatot; a „tűz” az érzéki vágyak büntetése; a „fegyver” pedig a hamisságok büntetése. Ezékielnél:

_„Végy magadnak egy téglát, tedd azt elődbe, és véss reá egy várost, Jeruzsálemet”_ (Ezékiel 4:1)

Azt parancsolták neki, hogy ostromolja meg, mely profetikus módon tartalmazza azt, hogy az imádatot hamissá tették. Az, hogy a „tégla” a hamisságot jelenti, még inkább látható a „kő” jelentéséből, ami az igazság, amellyel foglalkoznak.

AC 1297. És égessük ki jól. Az, hogy ez jelenti az önszeretetből való gonoszságokat, nyilvánvaló az „égetni”, az „égés”, a „tűz”, a „kén”, és „szurok” jelentéséből az Igében, amelyeket az érzéki vágyakra mondják, különösen azokra, amelyek az önszeretethez tartoznak. Mint Ésaiásnál:

_„Szentségünk és ékességünk házát, hol téged atyáink dicsértenek, tűz perzselé föl, és minden a miben gyönyörködénk, elpusztult.”_ (Ésaiás 64:10)

Újra:

_„Fogantok szalmát, szültök polyvát, dühötök tűz, megemészt titeket. A népek égetett mészszé lesznek, levágott tövisekké; tűzben hamvadnak el.”_ (Ésaiás 33:11, 12)

Nem említve sok más hasonló kifejezést. „Elégni”, és „tűz” kifejezéseknél az érzéki vágyakról beszélnek, mert mindkettő vonatkozásában ugyanaz a helyzet.

AC 1298. És lőn nékik a tégla kő gyanánt. Ez jelenti, hogy az igazságok helyett hamisságuk van, ez nyilvánvaló a „tégla” jelentéséből, amit most mutattunk meg: a hamisság; és a „kő” jelentéséből, amely széles értelemben az igazság, melyre vonatkozólag ld. fent (643 sz.). A kövek olyan oknál fogva jelentik az igazságot, hogy a legősibb emberek a határokat kövekkel jelölték ki, és köveket állítottak fel, mint tanúbizonyságokat, hogy az eset így és így történt, vagy hogy az igaz volt. Ez nyilvánvaló a kőből, amit Jákob állított fel oszlopul (Mózes I. könyve 28:22; 35:14), a Lábán és Jákob közötti kőrakásból (Mózes I. könyve 31:46, 47, 52), a Jordán melletti Rúben, Gád, Manassé fiai által emelt oltárból, mint tanúbizonyság (Józsué 22:10, 28, 34). Ennélfogva az Igében az igazságokat a „kövek” jelentik olyannyira, hogy nem csak az oltár kövei, hanem a drágakövek is Áron efódjának vállain és a bíró hósenén, ahol a szent igazságokat jelentették, melyek a szeretetből erednek.

\[2\] Az oltárra vonatkozóan: – amikor a szertartások imádata az oltárokon elkezdődött, az oltár jelentette az Úr imádatának képviseletét általában. Maguk a kövek azonban ennek az imádatnak a szent igazságait képviselték. Ezért parancsolták azt, hogy az oltárt egész kövekből kell építeni, nem darabokból, és megtiltották, hogy bármilyen vassal megfaragják (Mózes V. könyve 27:57; Józsué 8:31). Mert a faragott kövek, és azok a kövek, melyekhez vasat használtak azt jelentették, ami mesterséges, és ami kitalált volt az imádatban, vagyis ami az ember sajátjáé, vagy gondolata és szíve kitalálásáé. Ez a szentségtörő imádat volt, ahogy azt világosan elmondták Mózes II. könyvében (20:25). Ugyanilyen oknál fogva nem használtak vasat a templom köveinél (Királyok I. könyve 6:7).

\[3\] Azt, hogy a drágakövek Áron efódjának vállain és a bíró hósenén a szent igazságokat jelentették, előzőleg megmutattuk (114 sz.). Ugyanez nyilvánvaló Ésaiásnál:

_„Ímé, ólomporba rakom köveidet, és zafirokra alapítalak. Rubinból csinálom falad párkányzatát, és kapuidat gránátkövekből, és egész határodat drágakövekből; És minden fiaid az Úr tanítványai lesznek, és nagy lesz fiaid békessége.”_ (Ésaiás 54:11-13)

Az itt megnevezett kövek a szent igazságokat jelentik, ezért mondják azt, hogy „minden fiaid az Úr tanítványai lesznek”. Ennél fogva mondják azt Jánosnál, hogy a város, a szent Jeruzsálem falainak lerakását felékesítették minden drágakővel, és a köveket megnevezik (Jelenések könyve 21:19, 20). A „szent Jeruzsálem” jelenti az Úr királyságát a mennyekben és a földön, melynek alapjai a szent igazságok. Hasonló módon a kőtáblák, melyekre a Tízparancsolatot írták, jelentik a szent igazságokat; ezért voltak kőből, vagy az alapzatuk (fundus) volt kő, melyre vonatkozólag lásd Mózes II. könyvét (24:12; 31:18; 34:1; Mózes V. könyve 5:22; 10:1), mert maguk a parancsolatok semmi mások, mint a hit igazságai.

\[4\] Mivel az ősi időkben a kövek jelentették az igazságokat, azután pedig, amikor az imádatot az oszlopokon, oltárokon és a templomokban végezték, a szent igazságokat az oszlopok, oltárok, és templomok jelentették, ezért az Urat „Kősziklának” nevezték, mint Mózesnél:

_„Jákób Hatalmasának kezétől, onnan, Izráel pásztorától, kősziklájától.”_ (Mózes I. könyve 49:24)

Ésaiásnál:

_„Ezért így szól az Úr Isten: Ímé, Sionban egy követ tettem le, egy próbakövet, drága szegletkövet, erős alappal”_ (Ésaiás 28:16)

Dávidnál:

_„A kő a melyet az építők megvetettek, szegeletkővé lett!”_ (Zsoltárok könyve 118:22)

Hasonlót jelent Dánielnél az „egy kő leszakad”, mely darabokra zúzta Nabukodonozor állóképét (Dániel 2:34, 35, 45)

\[5\] Az, hogy a „kövek” jelentik az igazságokat, nyilvánvaló Ésaiásnál is:

_„Ezért így tisztíttatik el a Jákób hamissága, és épen ez a gyümölcse bűne elvételének, hogy olyanná teszi az oltárnak minden kövét, minők a széttört mészkövek”_ (Ésaiás 27:9)

Az „oltár kövei” jelentik az igazságokat az imádatban, melyek szétszóródtak. Újra:

_„Készítsétek a népnek útát, töltsétek, töltsétek az ösvényt, hányjátok el a köveket”_ (Ésaiás 62:10)

Az „út” és „kő” jelenti az igazságokat. Jeremiásnál:

_Ímé, én ellened fordulok, te romlásnak hegye, és levetlek téged a kőszikláról, és kiégett hegygyé teszlek téged. És belőled nem visznek követ a szegletre és a fundamentomra_ (Jeremiás 51:25, 26)

Ezt Bábelről mondják; a „kiégett hegy” az önszeretet. A „nem visznek követ” azt jelenti, hogy nincs igazság.

AC 1299. A szurok pedig ragasztó gyanánt. Ez jelenti, hogy a jóság helyett az érzéki vágyak gonoszsága van velük, nyilvánvaló a „szurok”, és „ragasztó” jelentéséből az Igében. Mivel a téma, amivel itt foglalkoznak, a babiloni torony építése, ezért olyan dolgokat említenek, melyeket az építkezésben használnak; itt a szurkot, mert az kénes, és gyúlékony, és az Igében az ilyen dolgok jelentik az érzéki vágyakat, különösen azokat, melyek az önszeretethez tartoznak. Itt a „szurok” jelenti mind az érzéki vágyak gonoszságait, mind az eredendő hamisságokat; ezek azok a gonoszságok, amelyekkel a tornyot építették; ezekre vonatkozóan lásd ezután. Hogy ilyen dolgokat jelentenek, nyilvánvaló Ésaiásnál:

_Mert bosszúállás napja ez az Úrnak. És változnak patakjai szurokká, és pora kénkővé, és lészen földe égő szurokká._ (Ésaiás 34:8, 9)

A „szurok” és a „kénkő” jelenti az érzéki vágyak hamisságait és gonoszságait. Így van ez más helyeken is.

AC 1300. Az, hogy a „sár” (vagy „agyag”) jelenti a jóságot, amelyből az értelmet vagy az egyház emberét formálják meg, nyilvánvaló az Igéből. Így Ésaiásnál:

_„Most pedig, Uram, Atyánk vagy Te, mi sár vagyunk és Te a mi alkotónk, és kezed munkája vagyunk mi mindnyájan.”_ (Ésaiás 64:7)

A „sár” jelenti magát az egyház emberét, aki most alakul, így az emberszeretet jóságát, melynek eszközeivel alakul ki az ember, vagyis megújul és újjászületik. Jeremiásnál:

_„Ímé, mint az agyag a fazekas kezében, olyanok vagytok ti az én kezemben, oh Izráel háza!”_ (Jeremiás 18:6)

A jelentése hasonló. Teljesen ugyanaz, legyen szó akár arról, hogy sárból építenek, akár arról, hogy abból alakítanak.

AC 1301. Azt, hogy ezen dolgokat jelentik, mindenki láthatja most, mind a versben említett dolgok jelentéséből, mind azokból a dolgokból, amiket itt említenek a használt kövek és a ragasztó fajtáiként. Ezeket nem lenne érdemes megemlíteni az Úr Igéjében, csak akkor, ha azok titkokat tartalmaznak.

AC 1302. 4. vers. _És mondának: Jertek, építsünk magunknak várost és tornyot, melynek teteje az eget érje, és szerezzünk magunknak nevet, hogy el ne széledjünk az egész földnek színén_. „És mondának” jelenti azt, hogy megtörtént. „Jertek, építsünk magunknak várost és tornyot” jelenti, hogy megalkottak egy tant és egy imádatot; a „város” a tan, a „torony” az önimádat. „melynek teteje az eget érje” jelenti azt, hogy uralkodnának azon dolgok felett is, melyek a mennyben vannak. „és szerezzünk magunknak nevet” jelenti, hogy ezáltal híresek lehetnek a hatalmukról; „hogy el ne széledjünk az egész földnek színén” jelenti, hogy másképpen nem fogadják el őket.

AC 1303. És mondának. Hogy ez jelenti azt, hogy megtörtént, a kapcsolatból következik, épp úgy, ahogy az előző szavaknál: „mondták egy ember a társának” jelenti azt, hogy elkezdődött; itt Bábelt és annak minőségét írják le a „torony” által.

AC 1304. Jertek, építsünk magunknak várost és tornyot. Ez jelenti azt, hogy megalkottak egy tant és egy imádatot, ami látható a „város” és a „torony” jelentéséből, melyre vonatkozólag jelenleg beszélünk. Az egyház olyan természetű, hogy amikor a felebarát iránti szeretet eltűnik, és helyébe az önszeretet lép, a hit tanának nincs jelentősége, csak annyira, amennyire önimádattá lehet változtatni. Semmi más nem számít szentnek az imádatban, csak akkor, ha az önmaga javára szolgál, és ezáltal csak akkor, ha önimádat. Minden önszeretetnél jelen van ez; mert aki jobban szereti önmagát, mint másokat, nemcsak gyűlöl mindenkit, aki nem engedelmeskedik neki, és mutat jóindulatot -csak akkor, ha a másik alázatossá válik, -hanem, amennyiben nincs korlátok közé szorítva, addig is elmegy, hogy Isten fölé helyezi magát. Megmutatták nekem az életben, hogy milyen az önszeretet természete, amikor szabad folyást engednek neki. Ez az, amit a „város és a torony” jelent. Az önszeretet és minden ebből eredendő érzéki vágy minden dolgok legmocskosabbika és legszentségtelenebbike, a legmélyebb pokol. Ebből bárki levonhatja a következtetést, milyen annak az imádatnak a minősége, mely ilyen korlátlan poklot tartalmaz magában.

AC 1305. A „város” a tan, vagy ami tani, legyen eredeti, vagy öröklött – ezt előzőleg megmutattuk (402 sz.)

AC 1306. Az, hogy a „torony” az önimádat, nyilvánvaló a „torony” jelentéséből. Az önimádat akkor létezik, amikor egy ember mások fölé emeli magát, akár egészen addig, hogy imádják. Ezért az önszeretetet, mely önteltség és büszkeség, „magasságnak”, „emelkedettségnek”, és „felemelkedettnek” hívják, és minden olyan dologgal leírják, ami magas. Mint Ésaiásnál:

_„A kevély szemű közember megaláztatik, és a főemberek magassága porba hajtatik, és csak az Úr magasztaltatik fel ama napon. Mert a seregek Urának napja eljő minden kevély és magas ellen, és minden felemelkedett ellen, és az megaláztatik. És Libánon minden czédrusai ellen, a melyek magasak és felemelkedettek, s Básánnak minden tölgyfái ellen; Minden magas hegyek ellen, és minden felemelkedett halmok ellen. Minden magas torony ellen, és minden erős kőfal ellen”_ (Ésaiás 2:11-15)

Az önszeretetre vonatkozóan, melyet a „czédrussal”, „tölgyfával”, „hegyekkel”, „halmokkal”, és „toronnyal” írnak le, melyek „magasak” és „felemelkedettek”.

\[2\] Újra:

_„És lesznek minden magas hegyen és emelkedettebb halmon patakok, folyamok a nagy öldöklés napján, mikor a tornyok leomlanak.”_ (Ésaiás 30:25)

Hasonló módon az önszeretetet jelenti, és önmaga felemelését az imádatban. Újra:

_„Ímé, a Káldeusok földe; a nép, mely eddig nem vala; Assiria adá azt a puszta lakosainak; felállítá őrtornyait, lerombolá Tírus palotáit, rommá tevé azt.”_ (Ésaiás 23:13)

Tírusról és elpusztításáról mondják ezt; az „őrtorony” más szóval kifejezve az abból eredő képzelgéseket jelenti. Ezékielnél:

_Ímé én, Tírus, te reád megyek, és hozok fel ellened sok nemzetet; És elhányják Tírus kőfalait és lerontják tornyait, s levonszom még porát is róla, s kopasz sziklává teszem őt._ (Ezékiel 26:3, 4)

Jelentése hasonló.

\[3\] Az imádatban lévő önszeretetet, vagy az önimádatot „toronynak” nevezik azért, mert a „város” jelenti a tant (402 sz.), és a városokat régebben tornyokkal erősítették meg, melyekben őrök voltak. Tornyok voltak a határokon is, melyeket ezért „őrtornyoknak” neveztek (Királyok II. könyve 9:17; 17:9; 18:8) „Őrtorony” Ésaiásnál is (23:13). Emellett amikor az Úr egyházát „szőlőskerthez” hasonlítják, azokat a dolgokat, melyek az imádathoz és annak fenntartásához tartoznak, „szőlőhöz” és „a szőlőben lévő toronyhoz” hasonlítják, ez nyilvánvaló Ésaiásnál (5:1, 2), Máténál (21:33), Márknál (12:1).

AC 1307. Melynek teteje az eget érje. Ez jelenti azt, hogy uralkodnának azon dolgok felett is, melyek a mennyben vannak, ami abból következik, amit már elmondtunk. „Teteje az eget érje” annyit jelent, mint felmagasztalni önmagát egészen addig, ahogy ez nyilvánvaló Bábel leírásából más helyeken az Igében; valamint abból is, amit már elmondtunk a „felemeli fejét” (257 sz.) kifejezéssel kapcsolatban. A mennyei életben az önszeretet a legutolsó; mert minden gonoszság abból ered: nem csak a gyűlölködés, de a bosszú, kegyetlenség, házasságtörés is. Még kevésbé van összhangban a mennyei élettel akkor, amikor az önszeretet imádatba fordul és megszentségteleníti azt. Ennek következtében ilyen személyekből áll a pokol, akik minél inkább felemelnék a fejüket a menny felé, annál mélyebben nyomják le magukat, és annál rettenetesebb a büntetésük, melybe beletaszítják magukat.

AC 1308. És szerezzünk magunknak nevet. Jelentése, hogy ezáltal híresek lehetnek a hatalmukról, ami látható a „nevet szerez magának” jelentéséből. Tudták, hogy mindenki valamilyen imádatban kíván lenni; ez általános, mindenkire vonatkozóan, és minden nemzet között létezik. Mert mindenki, aki a világegyetemhez tartozik, és még inkább az, aki betartja az egyetemesség rendjét, elismer valamilyen felsőbbrendű lényt, vagy személyt (summum ens), és mivel saját boldogulását kívánja, ezért csodálattal adózik ennek a személynek. Továbbá van benne valami, ami ezt parancsolja. Ilyen parancs folyik be az Úrtól az angyalokon keresztül, akik minden embernél jelen vannak. Az ember, aki nem ilyen, és aki nem ismeri el az Urat, a pokoli lelkek uralma alatt van. Tudván ezt, azok, akik a babiloni tornyot építették, a tanok és szent dolgok eszközeivel nevet szereztek maguknak, máskülönben nem imádhatták volna őket. A következőkben ezeket \[ti. a tanokat és a szent dolgokat – _a szerk._\] ők jelentik, egyébként szétszóródtak volna a föld egész területén, vagyis nem ismerték volna el őket. Ebből következik az, hogy az ilyen emberek minél magasabbra emelik fejüket a menny felé, annál inkább nevet szereznek maguknak. Uralmuk azok felett a legnagyobb, akiknek van valamennyi tudatuk; őket úgy vezetik, ahogy akarják. Azonban akiknek nincs tudatuk, azokat különböző külsőleges megkötésekkel irányítják.

AC 1309. Hogy el ne széledjünk az egész földnek színén. Ezt jelenti, hogy másképpen nem fogadják el őket, ami abból következik, amit épp az előbb mondtunk el; „el ne széledjünk az egész földnek színén” elveszni a szemük elől, ezért nem fogadni és elfogadtatni.

AC 1310. 5. vers. _Az Úr pedig leszálla, hogy lássa a várost és a tornyot, melyet építenek vala az emberek fiai_. „Az Úr pedig leszálla” jelenti a felettük való ítéletet; „lássa a várost és a tornyot” azt jelenti, hogy a tant meghamisították, és az imádatot megszentségtelenítették; „melyet építenek vala az emberek fiai” jelenti azt, amit kiagyaltak maguknak.

AC 1311. Az Úr pedig leszálla. Ez jelenti a felettük való ítéletet, ami nyilvánvaló abból, ami előzőleg történt, és ami következik, és a „leszáll” jelentéséből, amikor Jehováról beszélnek. Ami előzőleg történt, annak témája a város építése és Bábel tornya; ami következik, annak témája a nyelvzavar és szétszóródás. Azzal, hogy „leszáll”, azt mondják, hogy az ítélet megtörtént, amikor Jehováról beszélnek. Jehova, vagy az Úr mindenütt jelen van, és minden dolgot tud az örökkévalóságtól kezdve. Ily módon nem lehet azt mondani Róla, hogy Ő lejön látni, csak a betű szerint értelemben, ahol így mondják az emberben uralkodó külsőségek miatt. Belső értelemben nem így van, mert ebben az értelemben a tárgyat önmagában mutatják be, nem a megjelenés szerint; így az előttünk lévő passzusban a „leszáll, hogy lásson” az ítéletet jelenti.

\[2\] Ítéletről annál az állapotnál beszélnek, amikor a gonosz a legmagasabbra hágott, vagy ahogy azt az Igében meghatározzák: amikor „kiteljesedik”, vagy a „romlottság kiteljesedik”. Itt a helyzet az, hogy minden gonoszságnak megvan a határa addig, amíg engedik; de amikor ezen a határon túl megy, a gonosznak megfelelő büntetést vonja magára. Ez így van mind részleteiben, mind általánosságban. A gonosz megbüntetése az, amit ítéletnek hívnak. Mivel először úgy tűnik, mintha az Úr nem látná, vagy figyelné, hogy a gonosz létezik, - amikor az ember gonoszságot művel büntetés nélkül, azt feltételezi, hogy az Úr nem aggódik a dolog miatt, de amikor a büntetésen keresztülmegy, elkezdi azt gondolni, hogy az Úr lát, sőt Ő büntet – ezért mondják azt ezen megjelenésekkel kapcsolatban, hogy az Úr leszáll, hogy lásson.

\[3\] „Leszáll”, amikor Jehováról beszélnek, mert a „legmagasabbként” beszélnek Róla, vagyis azt mondják, hogy a magasságokban van, mindezt szintén a külsőségek miatt, ugyanis Ő nem a legfelsőbb dolgokban, hanem a legbelsőbb dolgokban van, és ezért az Igében, ami a legmagasabb, és ami legbelül van, ugyanolyan jelentésű. Másfelől, az ítélet, vagy a gonosz büntetése az alsóbb, vagy a legalsó dolgokban foglalnak helyet. Ez megmagyarázza, miért mondják Róla, hogy „leszáll”, mint Dávidnál:

_„Uram, hajlítsd meg egeidet és szállja alá; illesd meg a hegyeket, hogy füstölögjenek!_

_Lövelj villámot és hányd szerte őket”_ (Zsoltárok könyve 144:5, 6)

Ahol a gonosz büntetését, vagy ítéletet jelent. Ésaiásnál:

_„Így száll alá a seregek Ura, hogy hadakozzék a Sion hegyén és halmán!”_ (Ésaiás 31:4)

Újra:

_„Oh, vajha megszakasztanád az egeket és leszállnál, előtted a hegyek elolvadnának”_ (Ésaiás 64:1)

Itt is hasonló módon „leszáll” jelenti a büntetést, vagy ítéletet, melyet a gonoszra mérnek. Mikeásnál:

_„Mert ímé, kijő az Úr az ő helyéről, és leszáll és lépdel a földnek magaslatain. És szétmállanak alatta a hegyek”_ (Mikeás 1:3, 4)

AC 1312. Lássa a várost és a tornyot. Ezek a szavak jelentik, hogy a tant meghamisították, és az imádatot megszentségtelenítették; ez nyilvánvaló a „város” és a „torony” jelentéséből, melyről előzőleg szóltunk.

AC 1313. Melyet építenek vala az emberek fiai. Ez jelenti azt, amit kiagyaltak maguknak, magyarázat nélkül is világos. Itt az „emberek fiai” az egyház fiai; mert azok, akik nem az egyházéi, és nem fogadják el a hitet, nem tudnak ilyen dolgokat kigondolni. Az ilyenek nem szentségteleníthetnek meg szent dolgokat, ahogy már előzőleg megmutattuk. (301-303, 593 sz.)

AC 1314. 6. vers. _És monda az Úr: Ímé e nép egy, s az egésznek egy a nyelve, és munkájának ez a kezdete; és bizony semmi sem gátolja, hogy véghez ne vigyenek mindent, a mit elgondolnak magukban_. „És monda az Úr” jelenti, hogy az úgy történt; „Ímé e nép egy, s az egésznek egy a nyelve” jelenti, hogy a hit és tan egy igazsága volt mindnyájuknál; „és munkájának ez a kezdete” jelenti, hogy kezdenek különbözővé válni; „és bizony semmi sem gátolja, hogy véghez ne vigyenek mindent, a mit elgondolnak magukban” jelenti, hogy hacsak az állapotuk most meg nem változik.

AC 1315. És monda az Úr. Ez jelenti, hogy az úgy történt, ami nyilvánvaló a tényből, hogy itt, mint azt már előzőleg elmondtuk, nem igaz történet, hanem kitalált történet van; ezért amikor azt mondják, hogy „monda az Úr”, az semmi mást nem jelent, mint hogy az úgy történt – ezt előzőleg már megmutattuk.

AC 1316. Ímé e nép egy, s az egésznek egy a nyelve. Ez jelenti, hogy a hit és tan egy igazsága volt mindnyájuknál, nyilvánvaló a „nép” jelentéséből lévén az a hit igazsága, és a „nyelv” jelentéséből, lévén az a tan. Előzőleg azt mutattuk meg (1259 sz.), hogy a „nép” jelenti a hit igazságát, vagyis azokat, akik a hit igazságában vannak; majd pedig azt, hogy a „nyelv” jelenti a hit tanát (1. vers). A népre azt mondják, hogy „egy”, és „egy a nyelve”, amikor mindenki célja a társadalom közös jósága, az egyház közös jósága, és az Úr királysága. Mert ilyenkor az Úr a végcél, és mindenki egy az Úrból. Azonban az Úr nem lehet jelen annál az embernél, akinek célja a saját jósága; az ember sajátja eltávolítja az Urat, mert az ember elferdíti és a maga irányába fordítja a társadalom közös jóságát, valamint az egyházét is, sőt az Úr királyságát is olyannyira, mintha az ő számára létezne. Ezáltal elveszi az Úrtól, ami az Övé, és saját magát teszi az Úr helyébe. Amikor ezek a feltételek uralkodnak az emberben, minden egyes gondolata hasonló, még gondolatainak legkisebb részletei is, mert ez a helyzet bármivel, ami egy emberben uralkodik.

\[2\] A testi életben ez nem jelenik meg olyan nyilvánvalóan, mint a másik életben, mert ott bármi is uralkodik valakiben, az megmutatkozik egy bizonyos auraként, melyet a körülötte lévők észlelnek, és amely rá jellemző, mert a benne lévő minden egyes dolog ezt párologja ki. Annak az aurája, aki mindenben magát veszi figyelembe, mindent magára alkalmaz, és ahogy mondtuk, magába szív mindent, ami számára kedvező, tehát magába szívja a körülötte lévő szellemek minden örömét és lerombolja szabadságukat, olyan, hogy az ilyen személyt száműzni kell a társadalomból. Azonban amikor a nép egy, és a nyelve is egy, vagyis a közös jóságot veszik figyelembe, egy személy sohasem sajátítja ki másnak az örömét, vagy semmisíti meg más szabadságát, hanem amennyire csak tudja, segíti, és erősíti azt. Ez az oka annak, hogy a mennyei társadalmak egyek, és ez az Úrtól való közös szereteten keresztül érvényesül; ugyanez a helyzet az egyházban is.

AC 1317. És munkájának ez a kezdete. Ez jelenti, hogy kezdenek különbözővé válni, nyilvánvaló a kapcsolatból. A „kezdeni” itt a gondolataikat, vagy szándékukat jelenti, következésképpen a céljaikat, ahogy az nyilvánvaló a következő szavakból is: „és bizony semmi sem gátolja, hogy véghez ne vigyenek mindent, a mit elgondolnak magukban”. Belső értelemben a céljukat jelenti, mert az Úr semmi mást nem tekint, csak az emberben lévő célt. Bármik legyenek gondolatai és tettei – melyek megszámlálhatatlan módon változnak –, ha a céljuk, hogy jót tegyenek, akkor jók. Amennyiben a cél gonosz, mindegyik gonosz. A cél az, ami uralkodik mindenen, amit az ember gondol és tesz. Az emberrel lévő angyalok, lévén az Úr angyalai, semmi mást nem irányítanak az emberben, csak a céljait; mert ha irányítják ezeket, akkor a gondolatait és tetteit is irányítják, látván, hogy azok a célokért vannak. Az ember célja az igazi élete; minden dolog, amit gondol, vagy tesz, a célért való élet, vagy ahogy mondtuk, a céloké, ezért amilyen az ember célja, olyan az élete. A cél semmi más, mint a szeretet; egy embernek nem lehet semmi más célja, csak olyan, amit szeret. Aki egy dolgot gondol, és mást cselekszik, mégis a célja az, amit szeret, magában palástolva, vagy félrevezetve, de ott a cél, mely az önszeretet vagy a világ szeretete, és életének eredendő öröme. Ezeket tekintve mindenki levonhatja a következtetést, hogy amilyen az ember szeretete, olyan az élete. Ezért ezen dolgokat jelenti a „munka kezdete”.

AC 1318. És bizony semmi sem gátolja, hogy véghez ne vigyenek mindent, a mit elgondolnak magukban. Ez jelenti, hogy hacsak állapotuk most meg nem változik, látható abból, ami most következik. Az Ige belső értelme olyan természetű, hogy állandóan szem előtt tartja a dolgokat, melyek következnek, valamint a következtetést is, bár ez nem tűnik így a betű szerinti értelemben. Azokra vonatkozóan, akik a fentiekben leírt természetűek, hacsak állapotuk meg nem változik, ők nem tarthatóak vissza attól, hogy elgondolásuk szerint cselekedjenek. De az, hogy állapotuk megváltozott, a következőkből nyilvánvaló. A cselekvés gondolata nem más, mint a szándék, vagyis a cél. Az ember célját sohasem lehet elfojtani vagy megváltoztatni, csak akkor, ha az állapota megváltozik; mert a cél az ember igazi élete, ahogy már mondtuk. Amikor az állapot megváltozik, a cél is megváltozik, és a céllal a gondolat is. Az állapotváltozás természetét, mely ennek az egyháznak emberénél végbement, az Úr isteni könyörületességéből a következőkben mutatjuk meg.

AC 1319. 7. vers. _Nosza szálljunk alá, és zavarjuk ott össze nyelvöket, hogy meg ne értsék egymás beszédét_. „Nosza szálljunk alá” jelenti a végrehajtott ítéletet; „és zavarjuk ott össze nyelvöket” jelenti, hogy senkinél sincs meg a tan igazsága; „hogy meg ne értsék egymás beszédét” jelenti, hogy senki sem ért egyet a másikkal.

AC 1320. Nosza szálljunk alá. Ez jelenti a végrehajtott ítéletet, ami nyilvánvaló abból, amit fent elmondtunk (5. vers) a „leszáll” jelentéséről. Az ok, amiért itt többes számban van: „nosza szálljunk alá, és zavarjuk ott össze nyelvöket”, az ítélet végrehajtása, mely szellemek által hajttatik végre, valójában a gonosz szellemek által.

AC 1321. És zavarjuk ott össze nyelvöket. Ez jelenti, hogy senkinél sincs meg a tan igazsága, látható a „nyelv” jelentéséből lévén az a tan, melyre vonatkozóan lásd fent (1. vers). Itt következik az, hogy „összekeverni a nyelveket” az, hogy összekeverni a tan dolgait, vagyis a tan igazságait. Belső értelemben az „összekeverni” nem csak azt jelenti, hogy elhomályosít, hanem azt is, hogy kiírt és szétszór, így egyáltalán nincs igazság. Amikor az önimádat az Úr imádatának helyét elfoglalja, akkor nem csak megrontanak minden igazságot, hanem meg is szüntetnek, és végül a hamisságot az igazság helyett, a gonoszságot a jóság helyett fogadják el. Mert az igazság minden világossága az Úrtól van, és minden sötétség az embertől; és amikor az ember átveszi az Úr helyét az imádatban, az igazság világossága vastag sötétséggé válik; azután pedig az emberek a világosságot úgy látják, mint vastag sötétséget, és a sötétséget pedig világosságként.

\[2\] Az ilyen személyek élete a haláluk után továbbra is pontosan ilyen; a hamisság élete számukra olyan, mint a világosság, míg az igazság élete vastag sötétség. Amikor azonban a menny felé közelednek, az ilyen élet világossága teljes sötétséggé változik. Ameddig a világon vannak, valóban igazat beszélhetnek, akár ékesszólással és látszólagos lelkesedéssel. Mivel az ilyen személyek állandóan magukra figyelnek, úgy tűnnek maguknak, hogy úgy gondolkodnak, ahogy beszélnek. Az egyetlen céljuk az önimádat, és gondolataik abból a célból erednek, hogy nem ismerik el az igazságot csak annyira, amennyire maguk is az igazságban vannak. Nyilvánvaló, hogy az ember, akinek szájában az igazság ilyen természetű, nem bírja az igazságot. A másvilágon ez teljesen nyilvánvaló, mert az ilyen emberek nem ismerik el az igazságot, melyet testi életükben állítottak, hanem gyűlölik és üldözik; mindezt csak olyan arányban, amennyire gőgjük vagy önimádatuk megmaradt.

AC 1322. Hogy meg ne értsék egymás beszédét. Ez jelenti azt, hogy senki sem ért egyet a másikkal, vagy egyik a másik ellen van, nyilvánvaló magukból a szavakból. „Nem érteni egymás beszédét” azt jelenti, hogy nem ismerik el azt, amit a másik mond, belső értelemben nem ismerik el azt, amit a másik tanít, vagyis az ő tanát, mivel a „nyelv” a tan, ahogy előzőleg megmutattuk (1. vers). Valójában a szájukkal elismerik, de a szívükkel nem; de a szájjal való beleegyezés semmi, ha a szívvel nem egyezik bele. Ebben a vonatkozásban a helyzet ugyanaz, mint a másvilágon lévő gonosz szellemekkel, akik hasonló módon, mint a jók, társadalmakra vannak osztva, de összekapcsolódnak a hasonló képzelgéseik és érzéki vágyaik által, így egyként cselekednek az igazság és jóság üldözésében. Van egy bizonyos közös érdeklődés, mely összetartja őket, de amint a közös kötődés felbomlik, egymásnak ugranak, és örömük abból áll, hogy kínozzák társukat vagy társaikat. Hasonló a helyzet az olyan tannal és imádattal ezen a világon, melyben elfogadják azt, ami tanhoz és a szertartáshoz eléggé harmonikusan hozzátartozik; de a közös érdek, mely összetartja őket, az önimádat. És egészen addig, amíg osztoznak ezen közös érdeklődésben, elismerik azt; de ha nem tudnak megosztozni, vagy remélni, hogy megosztják, akkor különválnak. Az ok a fentiekben lett megadva, miszerint az ilyen tulajdonságúak közül senki sem bírja az igazságot, de mindenkinek hamissága van az igazság helyén, és gonoszság a jóság helyén. Ezt jelenti a „meg ne értsék egymás beszédét”.

AC 1323. 8. vers. _És elszéleszté őket onnan az Úr az egész földnek színére; és megszűnének építeni a várost_. „És elszéleszté őket onnan az Úr az egész földnek színére” jelenti itt is, mint előzőleg, hogy nem ismerték el őket; „és megszűnének építeni a várost” jelenti, hogy az ő tanaikat nem fogadták el.

AC 1324. És elszéleszté őket onnan az Úr az egész földnek színére. Ez jelenti, hogy nem ismerték el őket, nyilvánvaló abból, amit előzőleg elmondtunk (4. vers), ahol ugyanezek a szavak fordulnak elő. „És megszűnének építeni a várost” jelenti, hogy az ő tanaikat nem fogadták el, nyilvánvaló a „város” jelentéséből, lévén az a tan (402 sz.), és amit már elmondtunk a város és a torony építésére vonatkozóan (4. és 5. vers). Mindebből nyilvánvaló, hogy az olyan tan, vagy olyan imádat, melyben belsőleg az önszeretet, vagy önimádat van, nem volt megengedhető az Ősi Egyháznak, és ezt az okot magyarázzák a következő versben.

AC 1325. 9. vers. _Ezért nevezék annak nevét Bábelnek; mert ott zavará össze az Úr az egész föld nyelvét, és onnan széleszté el őket az Úr az egész földnek színére_. „Ezért nevezék annak nevét Bábelnek” jelenti az ilyen imádatot; „mert ott zavará össze az Úr az egész föld nyelvét” jelenti az Ősi Egyház állapotát, hogy a belső imádat kezdett megsemmisülni; a „föld” az egyház; „és onnan széleszté el őket az Úr az egész földnek színére” jelenti, hogy a belső imádat megsemmisült.

AC 1326. Ezért nevezék annak nevét Bábelnek. Ez jelenti az ilyen imádatot, vagy azt a fajta imádatot, melyet Bábelnek neveznek, nyilvánvaló abból, amit eddig elmondtunk; magyarán azt az imádatot jelenti, amelyben belsőleg az önimádat van, és ezért minden bűnös és szentségtelen. Az önszeretet semmi más, mint az ember Sajátja; hogy mennyire bűnös és szentségtelen, látható abból, amit már megmutattunk az ember Sajátjáról (210, 215 sz.). Az önszeretetből (philautia), vagy maga-szeretetből, vagy az ember Sajátjából folyik az összes gonosz, mint a gyűlölet, bosszú, kegyetlenségek, házasságtörések, csalások, képmutatás, istentelenség. Ezért amikor az önszeretet, vagy az ember Sajátja az imádatban van, akkor ilyen gonoszságok vannak benne aszerint, hogy milyen az ezek iránt táplált szeretet mennyiségének és minőségének foka és különbözősége. Ebből jön az imádat minden megszentségtelenítése. Valójában olyan arányban, hogy amennyit az önszeretetből, vagy az ember Sajátjából belefoglaltak az imádatba, ugyanolyan mértékben a belső imádat eltávozott, vagyis megtörtént, hogy teljesen eltűnt. A belső imádat a jóság hatásaiból és az igazság elfogadásából áll, és arányban azzal, hogy az önszeretet vagy az ember Sajátja megpróbál közeledni vagy belépni, a jóság hatása és az igazság elfogadása úgy távozik vagy kimegy. A szent soha nem lehet a szentségtelennel együtt, ahogy a menny sem a pokollal együtt, tehát az egyiknek el kell távoznia a másikból. Ilyen az állapot és a rend az Úr királyságában. Ez az oka, hogy miért nincs belső imádat azoknál az embereknél, akiknek imádatát „Bábelnek” hívják, csak egy fajta halott dolog; és valójában olyan valakit imádnak, aki belülről hullaszerű. Ebből nyilvánvaló, hogy milyen lehet az a külső imádat, mely ilyen belső imádatot tartalmaz.

\[2\] „Bábel” ilyen fajta imádat, ami nyilvánvaló az Ige különböző helyeiből, ahol Bábelt leírják, mint Dánielnél, ahol a kép, amit Nabukodonozor, Babilon királya látott álmában – a fej aranyból, mell és kar ezüstből, has és oldalak rézből, lábszárak vasból, lábak pedig részint vasból, részint cserépből voltak – jelenti, hogy az igaz imádatból végül ilyen imádat lett, amit „Bábelnek” hívnak. Ezért a sziklából kiváló kő darabokra töri, és eggyé zúzza a vasat, cserepet, rezet, ezüstöt és aranyat (Dániel 2:31-33, 44, 45). Az arany-kép, melyet Nabukodonozor, Babilon királya felállított, és amelyet imádtak, semmi sem volt (Dániel 3:1-30). Ugyanezt jelenti, mikor Babilon királya a főemberekkel bort ivott az aranyserlegekből, amit Jeruzsálem templomából hoztak ki, és imádkoztak az arany, ezüst, réz, vas és kő isteneihez, mellyel kapcsolatban írás jelent meg a falon (Dániel 5:1-31). Hasonló a jelentése annak is, mikor Dárius megparancsolta a médeknek, hogy őt csodálják, mint istent (Dániel 6:7-28); ugyanígy, mikor Dániel vadállatokat látott álmában (Dániel 7:1-28), és az állatokat és Babilont János is leírja a Jelenések könyvében.

\[3\] Az, hogy ilyen imádatot jelent és képvisel, teljesen nyilvánvaló nemcsak Dánielnél és Jánosnál, de a Prófétáknál is. Ésaiásnál: _Arcuk lángba borul. Mert az ég csillagai és csillagzatai nem ragyogtatják fényöket, sötét lesz a nap támadásakor, és a hold fényét nem tündökölteti. Hanem vadak tanyáznak ott, és baglyok töltik be házaikat, és struczok laknak ott, és bakok szökdelnek ott; És vad ebek üvöltenek palotáikban, és mulató házaikban sakálok_ (Ésaiás13:8, 10, 21, 22). Ezt Babilonról mondják, és az ilyen imádat belsőjét úgy írják le, mint „lángba borult arc”, mely az érzéki vágyak, „csillagzat”, mely a hit igazságai, „nem ragyogtatják fényét”, a „nap”, mely a szent szeretet, ami „sötét lesz”, a „hold”, mely a hit igazságai, ezek „nem tündökölnek”, „vadak”, baglyok”, „struccok”, „bakok” voltak az imádatuk belsői. Az ilyen dolgok az önszereteté, vagy az ember Sajátja. Ezért Babilont Jánosnál a „a paráznáknak és a föld útálatosságainak anyjának” nevezik (Jelenések könyve 17:5); és „ördögöknek lakhelye, minden tisztátalan léleknek tömlöcze, és minden tisztátalan és gyűlölséges madárnak tömlöczének” is (Jelenések könyve 18:2); mindebből nyilvánvaló, ha ilyen dolgok vannak benne, ott nem lehet semmi jóság, vagy a hit igazsága. Amennyire a jóság hatásai, és a hit igazságai eltávoznak, az ilyen dolgok annyira lépnek a helyükre. Ugyanezt hívják „Babilon, s isteneinek minden faragott képeinek” (Ésaiás 21:9).

\[4\] Az, hogy önszeretet, vagy az ember Sajátja van az ilyen imádatban, vagy ez önimádat, nagyon nyilvánvaló Ésaiásnál:

_E gúnydalt mondod Babilon királya felett: Holott te ezt mondád szívedben: Az égbe megyek fel, az Isten csillagai fölé helyezem ülőszékemet, és lakom a gyülekezet hegyén messze északon. Felibök hágok a magas felhőknek, és hasonló leszek a Magasságoshoz. Pedig a sírba szállsz alá, sírgödör mélységébe_! (Ésaiás 14:4, 13-15)

Itt azt jelentik ki, hogy „Babilon” jelenti azt az embert, aki azt kívánja, hogy istenként imádják; vagyis ez az önimádat.

\[5\] Újra

:

_Szállj le és ülj a porba, Babilon szűz leánya, ülj a földre királyi szék nélkül, te a Káldeusok leánya; Gonoszságodban bíztál, és ezt mondád: Nem lát senki engem! Bölcseséged és tudományod csalt meg téged, és ezt mondád szívedben: Én vagyok és nincs senki több._ (Ésaiás 47:1, 10)

Jeremiásnál:

_Ímé, én ellened fordulok, te romlásnak hegye, azt mondja az Úr, a ki az egész földet megrontottad, és kinyújtom reád kezemet, és levetlek téged a kőszikláról, és kiégett hegygyé teszlek téged. Ha az égbe hág is fel Babilon, és ha megerősíti is az ő erős magaslatát, pusztítók törnek reá tőlem_ (Jeremiás 51:25, 53)

Ebből a passzusból is nyilvánvaló, hogy „Babilon” az önszeretet.

\[6\] Az ilyen személyek nem bírják az igazság világosságát, hanem teljes sötétségben vannak; vagyis nincs velük a hit igazsága, ezt írták le Jeremiásnál:

_Az a szó, a melyet szóla az Úr Babilon felől és a Káldeusok földje felől. Mert északról nép jön fel ellene, pusztává teszi ez az ő földét, és nem lesz, a ki lakozzék benne; embertől fogva a baromig elfutnak, elmennek._ (Jeremiás 50:1, 3)

Az „észak” jelenti a vastag sötétséget, vagy az igazság hiányát, „nincs ember, nincs állat” jelenti, hogy nincs jóság. Bábelre vonatkozóan a továbbiakat lásd alább (28. vers), ahol Káldeussal foglalkoznak.

AC 1327. Mert ott zavará össze az Úr az egész föld nyelvét. Ez jelenti az Ősi Egyház állapotát, hogy a belső imádat kezdett megsemmisülni, ami nyilvánvaló abból, hogy úgy mondják: a „föld nyelve”, és nem úgy, mint előzőleg (7. vers): „azok nyelve, akik elkezdték építeni a várost és a tornyot”. A „föld színe” jelenti az egyház állapotát, mert a „föld” az egyház (662, 1066 sz.). Az özönvíz utáni egyházakra vonatkozóan a helyzet a következő. Három volt ezekből az egyházakból, amiket különösen megemlítenek az Igében; vagyis az Első Ősi Egyház, melyet Noé után neveztek el; a Második Ősi Egyház Héber után elnevezve; és a Harmadik Ősi Egyház, amit Jákobról neveztek el, majd Júdáról és Izráelről.

\[2\] Az elsőre vonatkozóan, melyet Noéról neveztek el: ez az egyház volt az atyja a következőknek; ahogy az lenni szokott az egyházakkal a kezdetekkor, romlatlanabbak és ártatlanabbak, mint utódaik, ez pedig nyilvánvaló ennek a fejezetnek első verséből is, melyben „egy nyelvük” van, vagyis egy tan, következésképpen minden tagja alapvető dolognak tartja az emberszeretetet. Azonban az idők folyamán, mint más egyházak is, az Első Ősi Egyház elkezdett hanyatlani, főleg azon tény miatt, hogy közülük sokan az önimádatra kezdtek törekedni, így ők felülmúlhatták a többieket, ahogy az nyilvánvaló a 4. versből, ahol azt mondták „építsünk magunknak várost és tornyot, melynek teteje az eget érje, és szerezzünk magunknak nevet”. Az egyház ilyen emberei nem lehetnek mások, csak olyanok, mint egyfajta erjesztőanyag, vagy egy zsarátnok, mely tűzvészt okoz. Mivel a szent dolgok megszentségtelenítésének veszélye közeledett (571, 582 sz.), az Isteni gondviselés révén ennek az egyháznak az állapota megváltozott, így a belső imádat megsemmisült, mialatt a külső imádat megmaradt, melyet itt azon állítás jelent, hogy Isten a föld nyelveit összezavarta. Nyilvánvaló ez abból is, hogy az ilyen imádatot „Bábelnek” nevezik, mely nem uralkodott az Első Ősi Egyházban, hanem csak azokban, amelyek azután következtek, amikor az emberek elkezdték magukat istenként imádtatni, különösen haláluk után, minek következtében a pogányok sok istene létrejött.

\[3\] Az ok, amiért megengedték, hogy a belső imádat megsemmisüljön és a külső megmaradjon, az volt, hogy a szentséget ne lehessen megszentségteleníteni; mert a szentség megszentségtelenítése örök kárhozattal jár. Senki sem szentségtelenítheti meg azt, ami szent, csak az, aki a hit tudásának birtokában van, és aki elismeri azok igazságát. A személy, aki nem birtokolja azokat, nem ismerheti el, és még kevésbé szentségtelenítheti meg. A belső dolgok azok, amelyeket meg lehet szentségteleníteni; mert ami szent, az a belsőben marad meg, a külső dolgokban nem. A helyzet ebben a vonatkozásban ugyanaz, mint az emberrel, aki gonoszságot művel, de nem ez a szándéka. A gonoszságot nem lehet neki beszámítani, ahogy nem lehet beszámítani annak sem, aki nem teszi szándékos célzattal, vagy akinek nincs oka rá. Az ember, aki nem hiszi, hogy a halál után van élet, és mégis külső imádatot végez, nem tudja megszentségteleníteni azokat a dolgokat, melyek az örökkévaló élethez tartoznak, mert nem hiszi, hogy van ilyen élet; a helyzet teljesen más azokkal, akik tudják, és elismerik ezeket a dolgokat.

\[4\] Ez az oka annak, amiért megengedik az embernek, hogy inkább örömökben és érzéki vágyakban éljen, és általuk eltávolítsa magát a belső dolgoktól, mint a belső dolgokat tudja és elismerje, aztán megszentségtelenítse. Ezért most a zsidóknak megengedték, hogy belemerüljenek a kapzsiságba, ily módon a továbbiakban eltávolíthatók a belső dolgok elismerésétől; mivel olyan tulajdonságúak, hogyha elismernék azokat, akkor nem tudnának mást tenni, csak megszentségteleníteni. Semmi sem távolítja el jobban az embert a belső dolgoktól, mint a kapzsiság, mert az a legalacsonyabb rendű világi vágy. A helyzet ugyanaz sok emberrel az egyházon belül; és az egyházon kívül lévő pogányokkal is. Az utóbbiak, azaz a pogányok a legutolsók, akik képesek a megszentségtelenítésre. Ez az oka annak, amiért itt azt mondják, hogy Isten összezavarta a föld nyelveit, és amiért ezek a szavak azt jelentik, hogy az egyház állapota megváltozott, így az imádat külsővé vált, minden belső imádat nélkülivé.

\[5\] Hasonlót képviselt és jelentett a babiloni fogság, melybe az izraelitákat, majd a zsidókat vitték, melyre vonatkozóan Jeremiásnál ezt írták:

_„Azt a nemzetet és azt az országot pedig, a mely nem szolgál néki, Nabukodonozornak, a babiloni királynak, és a ki nem teszi nyakát a babiloni király jármába: fegyverrel és éhséggel és döghalállal verem meg azt a nemzetet, azt mondja az Úr, míglen kiirtom őket az ő kezével.”_ (Jeremiás 27:8)

„a mely nem szolgál néki, Nabukodonozornak, a babiloni királynak, és a ki nem teszi nyakát a babiloni király jármába” jelenti azt, hogy teljesen megfoszt a jóság és a hit igazságának tudásától és elismerésétől, így a belső imádattól.

\[6\] Még nyilvánvalóbb ugyanannál a Prófétánál:

_Mert ezt mondja az Úr az egész népnek, a mely e városban lakik, a kik nem mentek el veletek a fogságra; Ezt mondja a Seregek Ura: Ímé, én reájok küldöm a fegyvert, az éhséget és a döghalált, és olyanokká teszem őket, a milyenek a keserű fügék._ (Jeremiás 29:16, 17)

„városban maradni és nem menni Babilon királyához” képviselte és jelentette azokat, akik a belső dolgok, vagy a hit igazságainak ismeretében voltak, és akik megszentségtelenítették azokat, és akikről azt mondják, hogy rájuk küldik a fegyvert, az éhséget, a döghalált, melyek a szentségtelenség büntetései, továbbá ők olyanokká lesznek, mint a keserű füge.

\[7\] Az, hogy „Bábel” jelenti azokat, akik megfosztják másokat a hit tudásától és elismerésétől, ezeket is képviselte és jelentette ugyanannál a Prófétánál:

_„Az egész Júdát pedig odaadom a babiloni király kezébe, és elviszi őket Babilonba, és fegyverrel vágja le őket: És odaadom e városnak minden vagyonát és minden keresményét, és minden drágaságát, és Júda királyainak minden kincsét odaadom az ő ellenségeik kezébe, és elrabolják, elhurczolják és Babilonba viszik azokat.”_ (Jeremiás 20:4, 5)

Itt a „minden vagyon és minden keresmény, és minden drágaság, és Júda királyainak minden kincse” a hit ismeretét jelenti.

\[8\] Újra:

_Felveszem északnak minden nemzetségét, azt mondja az Úr, és Nabukodonozort, a babiloni királyt, az én szolgámat, és behozom őket e földre és ennek lakóira és mind e körül való nemzetekre, és elvesztem őket és csudává és szörnyűséggé teszem őket és örökkévaló pusztasággá. És ez egész föld pusztasággá és csudává lészen_ (Jeremiás 25:9, 11)

Itt a hit belső dolgainak, vagy a belső imádatnak a pusztulását írják le „Babilonnal”. Az ember, aki önmagát imádja, nem bír a hit igazságaival, ahogy azt előzőleg megmutattuk. Mindent, ami igaz, lerombol, megsemmisít, és rabságba visz. Ezért hívják Babilont „a romlás hegyének” (Jeremiás 51:25), (1182 sz.).

AC 1328. És onnan széleszté el őket az Úr az egész földnek színére. Ez jelenti, hogy a belső imádat megsemmisült, látható az „elszéleszt” jelentéséből, lévén az a szétoszlás. Alapvető értelemben az „elszéleszti őket az egész földnek színére” jelenti azok szétszóródását, akik Bábel városát kívánták felépíteni. Azonban mivel ők azok, akik megfosztanak másokat a hit teljes ismeretétől, ahogy előzőleg mondtuk, ezért ugyanakkor ezek a szavak a belső imádat hiányát is jelentik; egyik a másikból következik, és ezt a következtetést itt már harmadszor jelenthetjük ki. Az Első Ősi Egyházat megfosztották a hit és jóság ismeretétől, ami nyilvánvaló abból a tényből, hogy azok a nemzetek, melyek ezt az Ősi Egyházat alkották, nagyrészt bálványimádókká váltak, mégis volt bizonyos külső imádatuk. Azon bálványimádók többsége, akik az egyházon kívül vannak, sokkal jobbak, mint azon bálványimádók, akik az egyházon belül vannak; az előzőek külső bálványimádók, az utóbbiak belső bálványimádók. Az, hogy az előbbiek többsége jobb, nyilvánvaló az Úr szavaiból (Lukács 13:23, 28-30; Máté 8:11, 12). Ez volt az ok, amiért az Ősi Egyház állapota megváltozott.

AC 1329. 10. vers. _Ez a Sém nemzetsége: Sém száz esztendős korában nemzé Arpaksádot, két esztendővel az özönvíz után_. „Ez a Sém nemzetsége” jelenti a Második Ősi Egyház származását; „Sém” a belső imádat általánosságban; „száz esztendős korában” jelenti ennek az egyháznak az állapotát a kezdetekkor; „Arpaksád” volt egy ilyen nevű nemzet, mely az ismeretanyagot (scientia) jelenti; „két esztendővel az özönvíz után” jelenti a második, özönvíz utáni egyházat.

AC 1330. Ez a Sém nemzetsége. Ez jelenti a Második Ősi Egyház származását, ami nyilvánvaló a „nemzetség” jelentéséből, lévén az a tani dolgok és imádatok eredete és származása (1145 sz.). Itt, és az Igében máshol is, a „nemzetségek” nem mások, mint egyházak, vagyis tani dolgok és imádatok. Az Ige belső értelme semmi mást nem tartalmaz; ezért amikor bármilyen egyház születik, azt mondják, hogy „ezek a nemzetségei”, mint amikor a Legősibb Egyház megszületett: „Ez az égnek és a földnek eredete” (Mózes I. könyve 2:4). Hasonló módon volt a többi egyházzal is, melyek az özönvíz előtt következtek: „Ez az Ádám nemzetségének könyve” (Mózes I. könyve 5:1). Ugyanígy történt az özönvíz utáni egyházakkal is, melyekből három volt – az elsőt Noénak nevezték, a másodikat Héber, a harmadikat pedig Jákob után nevezték el, azután pedig Júda és Izrael után. Amikor ezen egyházak közül az elsőt leírják, a feljegyzés hasonlóképpen kezdődik: „Ez pedig a Noé fiai” (Mózes I. könyve 10:1). Így van a Héberről elnevezett Második Egyházzal is „Ez a Sém nemzetsége”. A Harmadikkal is, ennek a fejezetnek 27. versében: „Ez a Tháré nemzetsége”. Így a „nemzetség” semmi mást nem jelent, mint az éppen leírt egyház tani dolgainak és imádatának eredeteit és származékait. Az ok, amiért ennek a Második Egyháznak a születését Sémtől eredeztetik, vagy „Sémmel” írják le annak kezdetét az, hogy „Sém” jelenti a belső imádatot, itt ennek az egyháznak a belső imádatát. Nem azt, hogy ennek az egyháznak a belső imádata olyan volt, mint amit „Sém” jelent az előző fejezetben; pusztán csak azt, hogy az egyháznak belső imádata van.

AC 1331. Amit elmondtunk, abból most már nyilvánvaló, hogy „Sém” jelenti a belső imádatot általánosságban. Az egyház belső imádatának minősége nyilvánvaló azokból, akiket megneveztek, mint Sém utódait, vagyis az ismeretanyag (fluerit scientificum) jellemezte őket, ahogy ezt az évek száma is igazolja, amikor megvizsgálták és elbeszélték őket.

AC 1332. Az, hogy a „száz esztendős korában” jelenti ennek az egyháznak az állapotát általánosságban, nyilvánvaló abból, amit már elmondtunk és megmutattunk előzőleg a számokra, és évekre vonatkozóan (482, 487, 488, 493, 575, 647, 648, 755, 813, 893), vagyis, hogy az időt és állapotot jelentik. Azonban, hogy a „száz év”, valamint a fejezet következő verseiben levő évek száma melyik és milyen állapotot jelent, azt unalmas lenne megmagyarázni; továbbá a téma bonyolult.

AC 1333.

AC 1334. Az, hogy „Arpaksád” egy ilyen nevű nemzet volt, mely az ismeretanyagot (scientia) jelenti, az előző fejezet 24. versében elmondtuk (1236 sz.).

AC 1335. Két esztendővel az özönvíz után. Ez jelenti a második özönvíz utáni egyházat, látható a tényből, hogy az Igében az „év”, a „nap”, és a „hét” is egy teljes időtartamot jelent, hosszabbat, vagy rövidebbet, kevesebb, vagy több évet. Valójában egy elméleti időtartam, ahogy azok a fent hivatkozott részekből láthatóak (488, 493 sz.). Itt a „két esztendővel az özönvíz után” az egyház második időszakát jelenti, mely akkor volt, mikor ez az egyház elkezdődött.

AC 1336. 11. vers. _És éle Sém, minekutánna nemzette Arpaksádot, ötszáz esztendeig és nemze fiakat és leányokat_. „És éle Sém, minekutánna nemzette Arpaksádot, ötszáz esztendeig” jelenti az időtartamot és állapotot; „Sém” itt is, mint előzőleg a belső imádatot jelenti általánosságban; „Arpaksád” jelenti az ismeretanyagot; „és nemze fiakat és leányokat” jelenti a tani dolgokat.

AC 1337. Hogy ezeket a dolgokat jelentik, nem szükséges bizonygatni, mert nyilvánvaló ugyanazon szavak jelentéséből, amiket előzőleg megadtunk. Csupán azt fogom kijelenteni, hogy ennek az egyháznak belső imádata nem volt más, mint egyfajta ismeretanyag (scientificum), egyfajta szeretet, melyet az igazság szeretetének lehet hívni. Mert amikor ez az egyház elkezdődött, alig maradt benne valamennyi emberszeretet, tehát alig valamennyi hit, mert ez az emberszeretetből jön. Ahogy az nyilvánvaló abból is, amit elmondtuk előzőleg Bábel városára és tornyára vonatkozóan, ahol az Úr összekeverte a föld nyelveit (9. vers).

AC 1338. Nemze fiakat és leányokat. Ez jelenti a tani dolgokat, nyilvánvaló a „fiak” jelentéséből, melyet előzőleg megadtunk (264, 489-491, 533 sz.).

AC 1339. 12. vers. _Arpaksád pedig harminczöt esztendős vala, és nemzé Séláht_. „Arpaksád pedig harminczöt esztendős vala” jelenti ezen egyház második állapotának kezdetét, valamint magát a második állapotot, „Arpaksád” jelenti az ismeretanyagot; „és nemzé Séláht” jelenti azt, ami ebből származott. Séláh egy így nevezett nemzetség volt, mely azokat a dolgokat jelenti, melyek az ismeretanyaghoz tartoznak.

AC 1340. Ezek a dolgok nem kívánnak megerősítést. Az, hogy Séláh egy így nevezett nemzetség volt, mely azokat a dolgokat jelenti, melyek az ismeretanyaghoz tartoznak, előzőleg kijelentettük (Mózes I. könyve 10:24).

AC 1341. 13. vers. _És éle Arpaksád, minekutánna nemzette Séláht, négyszáz három esztendeig, és nemze fiakat és leányokat_. „És éle Arpaksád, minekutánna nemzette Séláht, négyszáz három esztendeig” jelenti az időtartamot és állapotot; „Arpaksád” jelenti, mint előzőleg, az ismeretanyagot; Séláh azokat a dolgokat jelenti, melyek az ismeretanyaghoz tartoznak; „és nemze fiakat és leányokat” jelenti a tani dolgokat.

AC 1342. 14. vers. _Séláh pedig harmincz esztendős vala, és nemzé Hébert_. „Séláh pedig harmincz esztendős vala” jelenti a harmadik állapot kezdetét; „Séláh” itt is azokat a dolgokat jelenti, melyek az ismeretanyaghoz tartoznak; „és nemzé Hébert” jelenti a származékokat; „Héber” egy nemzetség volt, melyet Héber, mint apa után neveztek el, és a héber nemzetség jelenti a Második Ősi Egyház imádatát általánosságban.

AC 1343. Az, hogy, „Héber” egy nemzetség volt, melyet Héber, mint apa után neveztek el, és a héber nemzetség jelenti a Második Ősi Egyház imádatát általánosságban, nyilvánvaló az Ige azon történelmi részeiből, ahol róluk beszélnek. E nemzetség után, mivel az új imádat náluk kezdődött el, mindenkit hébernek hívtak, akinek hasonló imádata volt. Imádatuk olyan fajta volt, melyet azután Jákob utódai között visszaállítottak; fő jellegzetessége az volt, hogy Istenüket „Jehovának” hívták, és hogy áldoztak. A Legősibb Egyház egyhangúan elfogadta az Urat, és Őt Jehovának hívták, ahogy az nyilvánvaló Mózes I. könyvének első fejezeteiből, és az Ige más részeiből. Az Ősi Egyház, vagyis az özönvíz utáni egyház szintén elismerte az Urat, és Őt Jehovának hívta; különösen azok, akiknél belső imádat volt, és „Sém fiainak” hívták őket. A többiek, akiknél külső imádat volt, szintén elismerték Jehovát, és imádták Őt. Azonban, amikor a belső imádat külsővé vált, még inkább akkor, mikor bálványimádattá vált, és amikor minden nép elkezdte imádni saját istenét, a héber nemzetség megtartotta a Jehova nevet, és Istenüket Jehovának hívták; ez különböztette meg őket más népektől.

\[2\] A külső imádatukkal együtt, Jákob utódai Egyiptomban ezt is elveszítették – hogy Istenüket Jehovának hívják; bár maga Mózes így tett; ezért utasították őket legelőször arra, hogy Jehova a héberek Istene, és Ábrahám, Izsák, Jákob Istene; ahogy azt a szavakból láthatjuk Mózesnél:

_„És ha hallgatnak szavadra, akkor elmégy te és az Izráel vénei Égyiptom királyához, s így szóltok néki: Az Úr, a héberek Istene megjelent nékünk; most azért hadd menjünk három napi útra a pusztába, hogy áldozzunk az Úrnak a mi Istenünknek.”_ (Mózes II. könyve 3:18)

Újra:

_„A Faraó pedig mondá: Kicsoda az Úr, hogy szavára hallgassak, és elbocsássam Izráelt? Nem ismerem az Urat és nem is bocsátom el Izráelt. Ők pedig mondának: A héberek Istene megjelent nékünk; hadd mehessünk hát háromnapi útra a pusztába, hogy áldozhassunk az Úrnak a mi Istenünknek”_ (Mózes II. könyve 5:2, 3)

\[3\] Hogy az imádattal együtt Jákob utódai Egyiptomban a Jehova nevet is elveszítették, látható Mózes következő szavaiból:

_„Mózes pedig monda az Istennek: Ímé én elmegyek az Izráel fiaihoz és ezt mondom nékik: A ti atyáitok Istene küldött engem ti hozzátok; ha azt mondják nékem: Mi a neve? mit mondjak nékik? És monda Isten Mózesnek: VAGYOK A KI VAGYOK. És monda: Így szólj az Izráel fiaihoz: A VAGYOK küldött engem ti hozzátok. És ismét monda Isten Mózesnek: Így szólj az Izráel fiaihoz: Az Úr, a ti atyáitoknak Istene, Ábrahámnak Istene, Izsáknak Istene és Jákóbnak Istene küldött engem ti hozzátok. Ez az én nevem mind örökké”_ (Mózes II. könyve 3:13-15)

\[4\] Ezekből a szavakból nyilvánvaló, hogy még Mózes sem ismerte Jehovát. Ők Jehova, a héberek Istenének nevével különböztek másoktól. Más helyeken is Jehovának hívják a héberek Istenét:

_„Eredj a Faraóhoz és mondd néki: Az Úr, a héberek Istene küldött engem hozzád”_ (Mózes II. könyve 7:16)

_„Menj a Faraóhoz és beszélj vele: Ezt mondja az Úr, a héberek Istene”_ (Mózes II. könyve 9:1, 13)

_„És beméne Mózes és Áron a Faraóhoz és mondának néki: Ezt mondja az Úr, a héberek Istene”_ (Mózes II. könyve 10:3)

Jónásnál:

_„Héber vagyok én, és az Urat, az egek Istenét félem_ _én”_ (Jónás 1:9)

Sámuelnél is:

_Mikor pedig meghallották a Filiszteusok a rivalgás hangját, mondának: Micsoda nagy rivalgás hangja ez a zsidók táborában? És mikor megtudták, hogy az Úrnak ládája érkezett a táborba, És mondának: Jaj nékünk! Jaj nékünk! Kicsoda szabadít meg minket ennek a hatalmas Istennek kezéből? Ez az az Isten, a ki Égyiptomot mindenféle csapással sújtotta a pusztában. Legyetek bátrak és legyetek férfiak, Filiszteusok! hogy ne kelljen szolgálnotok a zsidóknak_ (Sámuel I. könyve 4:6, 8, 9)

Itt is nyilvánvaló, hogy a nemzeteket az isteneik által különböztetik meg, ők ezen a néven szólíttatnak, a héber nemzetség Jehovaként.

\[5\] A héber nemzetség imádatának második alapvető dolga az áldozatok, ami nyilvánvaló a fenti idézett fejezetekből (Mózes II. könyve 3:18; 5:2, 3); és abból a tényből is, hogy az egyiptomiak gyűlölték a héber nemzetet az imádatuk miatt, ez pedig nyilvánvaló Mózes szavaiból:

_„Mózes pedig monda: Nincs rendén, hogy úgy cselekedjünk, hogy mi azt áldozzuk az Úrnak a mi Istenünknek, a mi utálatos az Égyiptombeliek előtt: ímé, ha azt áldozzuk az ő szemeik előtt, a mi az Égyiptombelieknek utálatos, nem köveznek-é meg minket?”_ (Mózes II. könyve 8:26)

Ezen ok miatt az egyiptomiak annyira gyűlölték a héber nemzetséget, hogy nem ettek kenyeret velük (Mózes I. könyve 43:32). Az is nyilvánvaló mindebből, hogy Jákob utódai nem csak a héber nemzetség voltak, de mindenki, akinek ilyen imádata volt; ezért József idejében Kánaán földjét a héberek földjének hívták:

_„József mondá: Mert lopva hoztak el engem a héberek_ _földéről”_ (Mózes I. könyve 40:15)

\[6\] Voltak áldozatok a bálványimádók között Kánaán földjén is, ez sok fejezetből látható, mert áldoztak isteneiknek – Baálnak és másoknak; továbbá Bálám, aki Szíriában élt, ahol Héber lakott és ahonnan a héber nemzetség jött, az nemcsak áldozatokat ajánlott fel mielőtt Jákob utódai Kánaán földjére jöttek volna, hanem Jehovának hívta az Urat is. Bálám Szíriából való volt, ahonnan a héber nemzetség jött (ld. Mózes IV. könyve 23:7); áldozatokat ajánlott fel (Mózes IV. könyve 22:39, 40; 23:1-3, 14, 29); Jehovának hívták Istenüket (Mózes IV. könyve 22:18) és végig a fejezeten keresztül. Amit Noéról mondanak (Mózes I. könyve 8:20), hogy égőáldozatot ajánlott fel Jehovának, nem igazi történelem, hanem kitalált történet, mert ott az égő-áldozatok az imádat szentségét jelentik, ahogy láthattuk. Mindebből most nyilvánvaló, hogy mit jelent Héber, vagy a héber nemzetség.

AC 1344. 15. vers. _És éle Séláh, minekutánna nemzé Hébert, négyszáz három esztendeig, és nemze fiakat és leányokat_. „És éle Séláh négyszáz három esztendeig” jelenti az időtartamot és állapotot; „Séláh” itt is, mint előzőleg jelenti azokat a dolgokat, melyek az ismeretanyaghoz tartoznak; „Héber” itt is, mint előzőleg, ennek az egyháznak az imádatát jelenti általánosságban; „és nemze fiakat és leányokat” jelenti a tani dolgokat.

AC 1345. 16. vers. _Héber pedig harmincznégy esztendős vala és nemzé Péleget_. „Héber pedig harmincznégy esztendős vala” jelenti ezen egyház negyedik állapotának kezdetét; „Héber” itt is, mint előzőleg, ennek az egyháznak az imádatát jelenti általánosságban; „és nemzé Péleget” jelenti a származékokat. „Péleg” egy apja után elnevezett nemzetség volt, és külső imádatot jelentett. Az, hogy itt „Péleg” külső imádatot jelent az imádatok egymásutániságának sorából következik, így az eredetből. Az előző fejezetben (Mózes I. könyve 10:25) van egy másik jelentése ennek a névnek, hogy „az ő idejében osztatott el a föld”, ugyanis ott együtt volt Joktán fivérével, és a Második Ősi Egyházat képviselték.

AC 1346. 17. vers. _És éle Héber, minekutánna nemzé Péleget, négyszáz harmincz esztendeig, és nemze fiakat és leányokat_. És éle Héber, minekutánna nemzé Péleget, négyszáz harmincz esztendeig” jelenti az időtartamot és állapotot; „Héber” és „Péleg” itt is ugyanazt jelenti, mint előzőleg; „és nemze fiakat és leányokat” jelenti a tanokat, melyek szertartások.

AC 1347. 18. vers. _Péleg pedig harmincz esztendős vala, és nemzé Réut_. „Péleg pedig harmincz esztendős vala” jelenti az ötödik állapot kezdetét; „Péleg” itt is ugyanazt jelenti, mint előzőleg; „és nemzé Réut” jelenti a származékot. Reu az apjáról elnevezett nemzetség, ahol az imádat még külsőbb.

AC 1348. 19. vers. _És éle Péleg, minekutánna nemzé Réut, kétszáz kilencz esztendeig, és nemze fiakat és leányokat_. „És éle Péleg, minekutánna nemzé Réut, kétszáz kilencz esztendeig” jelenti az időtartamot és az állapotot; „Péleg” és „Réu” ugyanazt jelenti, mint előzőleg; „és nemze fiakat és leányokat” jelenti a szertartásokat.

AC 1349. 20. vers. _Réu pedig harminczkét esztendős vala, és nemzé Sérugot_. „Réu pedig harminczkét esztendős vala” jelenti a hatodik állapot kezdetét; „Réu” itt is ugyanazt jelenti, mint előzőleg; „és nemzé Sérugot” jelenti a származékot. Sérug az apja után elnevezett nemzetség volt, amely a külsőségekben való imádatot jelenti.

AC 1350. 21. vers. _És éle Réu, minekutánna nemzé Sérugot, kétszáz hét esztendeig és nemze fiakat és leányokat_. „És éle Réu, minekutánna nemzé Sérugot, kétszáz hét esztendeig” jelenti az időtartamot és állapotot; „Réu” és „Sérug” ugyanazt jelenti, mint előzőleg; „és nemze fiakat és leányokat” jelenti ennek az imádatnak szertartásait.

AC 1351. 22. vers. Sérug _pedig harmincz esztendős vala, és nemzé Nákhort_. „Sérug pedig harmincz esztendős vala” jelenti ezen egyház hetedik állapotának kezdetét; „Sérug” ugyanazt jelenti, mint előzőleg; „és nemzé Nákhort” jelenti a származékot. Nákhor az apja után elnevezett nemzetség volt, melynek imádata határos volt a bálványimádattal.

AC 1352. 23. vers. _És éle Sérug, minekutánna nemzé Nákhort, kétszáz esztendeig, és nemze fiakat és leányokat_. „És éle Sérug, minekutánna nemzé Nákhort, kétszáz esztendeig” jelenti az időtartamot és állapotot; „Sérug” és „Nákhor” ugyanazt jelenti, mint előzőleg; „és nemze fiakat és leányokat” jelenti ennek az imádatnak a szertartásait.

AC 1353. 24. vers. _Nákhor pedig huszonkilencz esztendős vala, és nemzé Thárét_. „Nákhor pedig huszonkilencz esztendős vala” jelenti ezen egyház nyolcadik állapotának kezdetét; „Nákhor” jelenti az imádatot, mely határos volt a bálványimádattal; „és nemzé Thárét” jelenti a származékot. „Tháré” egy apja után elnevezett nemzetség volt, ami a bálványimádó imádatot jelenti.

AC 1354. 25. vers. _És éle Nákhor, minekutánna nemzé Thárét, száz tizenkilencz esztendeig, és nemze fiakat és leányokat_. „És éle Nákhor, minekutánna nemzé Thárét, száz tizenkilencz esztendeig” jelenti az időtartamot és állapotot; „Nákhor” jelenti itt is, mint előzőleg az imádatot, mely határos volt a bálványimádattal; „Tháré” jelenti a bálványimádó imádatot; „és nemze fiakat és leányokat” jelenti a bálványimádó szertartásokat.

AC 1355. 26. vers. _Tháré pedig hetven esztendős vala, és nemzé Ábrámot, Nákhort, Háránt_. „Tháré pedig hetven esztendős vala” jelenti a kilencedik állapot kezdetét, mely az utolsó volt; „Tháré” itt is a bálványimádó imádatot jelenti; „és nemzé Ábrámot, Nákhort, Háránt” jelenti a származékot. Ábrám, Nákhor, Hárán személyek voltak, kikről nemzetségeket neveztek el, melyek bálványimádók voltak.

AC 1356. Az, hogy „Tháré” a bálványimádó imádatot jelenti, látható azokból a származásokból, melyekről beszélnek ezen a helyen (20. vers). Ez a Második Ősi Egyház a belső imádat egy elkorcsosult fajtája, és olyan megrontott volt, hogy végül bálványimádóvá vált. Ahogy az egyházak szokták tenni, a belső dolgoktól a külsőkhöz mennek, és végül csupán külső dolgokban végződnek, a belső dolgokat kizárják. Ez volt a helyzet ezzel az egyházzal is, annyira, hogy nagyobb részük nem ismerte el Jehovát, mint Istent, hanem más isteneket imádott, ez nyilvánvaló Józsuénél:

_És monda Józsué az egész népnek: Ezt mondja az Úr, Izráelnek Istene: A folyóvizen túl lakoztak régenten a ti atyáitok: Tháré, Ábrahámnak atyja és Nákhórnak atyja, és idegen isteneknek szolgáltak vala. Azért hát féljétek az Urat, és szolgáljatok néki tökéletességgel és hűséggel; és hányjátok el az isteneket, a kiknek szolgáltak a ti atyáitok túl a folyóvizen és Égyiptomban, szolgáljatok az Úrnak. Hogyha pedig rossznak látjátok azt, hogy szolgáljatok az Úrnak: válaszszatok magatoknak még ma, a kit szolgáljatok; akár azokat az isteneket, a kiknek a ti atyáitok szolgáltak, a míg túl valának a folyóvizen, akár az Emoreusok isteneit._ (Józsué 24:2, 14, 15)

Itt teljesen egyértelmű, hogy Tháré, Ábrám, és Nákhor bálványimádók voltak.

\[2\] Az, hogy Nákor egy olyan nemzetség volt, ahol bálványimádó imádat volt, nyilvánvaló Lábánnál, a szírnél is, aki Nákhor városában lakott, és képeket vagy házi bálványokat imádott, melyeket Rákhel elvitt (Mózes I. könyve 24:10; 31:19. 26, 32, 34). Egy istene volt Ábrámnak, másik istene Nákhornak, és más volt az apjuknak, vagyis Thárénak, ami nyilvánvaló Mózes I. könyvéből (31:53). Mózes azt is kijelentette Ábrámra vonatkozóan, hogy Jehova nem volt ismert számára:

_„Ábrahámnak, Izsáknak és Jákóbnak úgy jelentem meg mint mindenható Isten, de az én Jehova nevemen nem voltam előttük ismeretes.”_ (Mózes II, könyve 6:3)

Mindebből nyilvánvaló, mennyire esett bele ez az egyház a bálványimádó imádatba, amit itt Tháré jelent; mivel ezt jelenti Tháré, így Ábrám, Nákhor és Hárán is ezt jelenti.

AC 1357. Három általános fajtája van a bálványimádásnak. Az első az önszeretetből jön; a második a világ szeretetéből; a harmadik pedig az örömök szeretetéből. Minden bálványimádó imádat egyike, vagy másika így végződik. A bálványimádók imádatának nem lehet más vége; nem ismerik és nem törődnek az örök élettel; sőt tagadják azt. A bálványimádás három fajtáját Tháré három fia jelenti.

AC 1358. Az, hogy Ábrám, Nákhor, Hárán olyan személyek voltak, akikről bálványimádó nemzetségeket neveztek el, nyilvánvaló az Ige történelmi részeiből. Nákhorra vonatkozóan már megmutattuk: a várost, melyet Nákhor városának neveztek. (Mózes I. könyve 24:10). Ekkor a városok nem voltak mások, mint családok, melyek együtt éltek; számos család alkotott egy nemzetséget. Számos nemzetség született Ábrahámtól, nyilvánvaló nem csak Izmáel utódaiból, vagy izmaelitákból, hanem felesége, Ketúráh számos fiaiból is, akiket Mózes I. könyvében neveztek meg (25:1-4).

AC 1359. 27. vers. _Ez a Tháré nemzetsége: Tháré nemzé Ábrámot, Nákhort és Háránt. Hárán pedig nemzé Lótot_. „Ez a Tháré nemzetsége” jelenti a bálványimádás eredetét és származását, melyből a képviselő egyház jött. Tháré Nákhor fia volt, valamint egy nemzetség, amit róla neveztek el, mint apjukról. A bálványimádó imádatot ő jelenti. Ábrám, Nákhor és Hárán Tháré fiai voltak, és szintén nemzetségek, melyek az ő neveiket vették fel apaként. Ők jelentik a bálványimádó imádatot, ami ebből származott. Lóttól is két nemzetség származott, melyek bálványimádók voltak.

AC 1360. Ez a Tháré nemzetsége. Ez jelenti a bálványimádás eredetét és származását, melyből a képviselő egyház jött. Fent (10. vers) már megmutattuk, hogy a „nemzetség”az eredetet és származást jelenti. Most itt az özönvíz utáni Harmadik Egyházzal foglalkoznak, mely a másodikat – 10. verstől eddig foglalkoztak vele - követte, ami Thárénál bálványimádóvá vált. Megmutattuk, hogy Tháré, Ábrám, Nákhor, és Hárán bálványimádók voltak épp úgy, mint a belőlük származó nemzetségek is, az izmaeliták és midianiták, és mások, akik Ábrám utódai voltak. Többek között Szíriában a Nákhortól származóak, valamint a moabiták és amminiták, akik Lót utódai voltak.

AC 1361. Senki sem tudhatja, hogy bálványimádóból képviselővé vált az egyház, csak akkor, ha tudja milyen a képviselő. Az Úré és Királyságáé azok a dolgok, melyeket képviseltek a Zsidó Egyházban, és az Igében, következésképpen a szeretet mennyei dolgait, és hit szellemi dolgait; ezeket képviselték, sok ezekhez tartozó dolog között, valamint minden dolgot, ami az egyházhoz tartozik. A képviselő dolgok vagy személyek, vagy tárgyak, melyek a világon, vagy a földön vannak. Egyszóval minden dolog, amely az érzékek tárgya, annyira, hogy alig van olyan tárgy, ami ne lenne képviselő. Azonban a képviselet általános törvénye az, hogy nincs hatással a személyre, vagy dologra, mely képviseli, hanem csak arra a dologra, amit képvisel.

\[2\] Például minden király, bárki is volt, Júdeában és Izraelben, sőt még Egyiptomban is és bárhol, az Urat képviselhette. A királyságuk maga az, ami képviselő. Így a királyok legrosszabbika is képviselt, mint a fáraó, aki kiűzte Józsefet Egyiptom földjéről, Nabukodonozor Babilonban (Dániel 2:37, 38), Saul, valamint Júda és Izrael királyai, bármilyen tulajdonságúak voltak is. Maga a felszentelés is beletartozik ebbe, melytől őket Jehova felszenteltjeinek hívták. Hasonlóképpen minden pap, bármilyen sokan is voltak, az Urat képviselték; maga a papi hivatás az, ami képviselő. Azok a papok is, akik gonoszak és tisztátalanok voltak, mert a képviseletnek nincs hatása a személyre annak vonatkozásában, hogy milyen annak jelleme. Nemcsak emberek képviseltek, hanem az állatok is; olyanok, melyeket feláldoztak: a bárányok, és juhok a mennyei dolgokat képviselik, a galambok és gerlék a szellemi dolgokat; hasonló módon a kosok, kecskék, ökrök, és tehenek képviselték az alacsonyabb mennyei és szellemi dolgokat.

\[3\] Nemcsak eleven dolgokat használtak, mint képviselőt, hanem holt dolgokat is, mint az oltárt, sőt az oltár köveit; a frigyládát és sátort mindazzal, ami benne volt, valamint ahogy azt mindenki tudhatja, a templomot mindennel, ami benne volt, mint a gyertyatartók, kenyerek és Áron ruházata. Nemcsak ezek a dolgok, hanem a Zsidó Egyház minden szertartása is képviselő volt. Az Ősi Egyházakban a képviselet kiterjedt az érzékek minden tárgyára: hegyekre és dombokra, völgyekre, síkságokra, folyókra, patakokra, forrásokra, és tavakra, erdőkre és általában a fákra, és minden egyes fára, olyannyira, hogy minden egyes fának valamilyen meghatározott jelentése volt. Azután, miután a képviselő egyház megszűnt, mindet képviselővé tették. Mindebből látható mit jelent a képviselet. Mivel a mennyei és szellemi dolgok, melyek az Úr királyságának dolgai a mennyekben és az Úr királyságáé a földön, nemcsak az ember által lehetnek képviselve, bármilyen és akármilyen jellemű is legyen ő, hanem az állatok által is, sőt a holt dolgok által is; most már talán érthető, hogy mi a képviselő egyház.

\[4\] A képviseletek olyan hatékonyak voltak, hogy minden dolog, amit az előírt szertartások szerint hajtottak végre, szentként jelent meg a szellemek és angyalok előtt; például, amikor a főpap vízzel mosta le magát, amikor ellátta szolgálatát főpapi ruházatában, mikor az égő fények előtt állt – nem számít milyen fajta ember volt, még ha a legtisztátalanabb is volt, és szívében egy bálványimádó. Ugyanez volt a helyzet az összes többi pappal is. Mert ahogy előzőleg mondtuk, a képviselet a személyre nem hat vissza, csak magát a dolgot képviseli, teljesen függetlenül a személytől, vagy teljesen elvonatkoztatva a tehenektől, az ökröktől, és bárányoktól, melyeket feláldoztak, vagy a vértől, melyet az oltár köré öntöttek, és elvonatkoztatva magától az oltártól, és így tovább.

\[5\] Ezt a képviselő egyházat alapították – miután minden belső imádat eltűnt, és amikor az imádat nem pusztán külsődlegessé vált, hanem bálványimádóvá is – annak érdekében, hogy legyen valami kapocs a mennyek és a föld között, vagyis az Úrnak a mennyen keresztül az emberrel, még azután is, hogy a belső imádat dolgaival való kapcsolat megsemmisült. De hogy milyen jellegű ez a kapcsolat, amely a képviseleten alapul, arról az Úr isteni könyörületességéből a továbbiakban lesz szó. A képviselőkről nem lesz szó a következő fejezetig; abban és az utána következőkben minden dolog mind általánosságban, mind részleteiben pusztán képviselő. Itt a téma az apák állapota, mielőtt ők és leszármazottaik képviselőkké váltak; azt pedig már föntebb megmutattuk, hogy ők bálványimádók voltak.

AC 1362. Azt, hogy Tháré Nákhor fia volt, és egy nemzetet is elneveztek utána, valamint hogy ő a bálványimádást jelenti, előzőleg már megmutattuk. Hogy Tháré egy nemzet volt, látható abból a tényből, hogy azok a nemzetek, amelyek fiaitól származtak, őt tekintették apjuknak. Épp úgy, ahogy Jákob fiai, vagy a zsidók és izraeliták, valamint az izmaeliták és a midianiták és mások Ábrahámot ismerték el; a moabiták és ammoniták pedig Lótot. Noha ezeket a nemzeteket nem róluk, hanem fiaikról nevezték el, mégis ezek egy közös apát ismernek el, és az ő fiainak hívják magukat – Tháré fiai, Ábrahám fiai és Lót fiai –, és általánosságban egy nemzetet jelent mindegyik, akárcsak itt Tháré, Ábrám, Nákhór és Lót; mert ők a nemzetek törzsei vagy gyökerei. Így volt ez Jákob leszármazottaival is, akiket a 12 fia után neveztek el, mégis Jákobnak és Izraelnek hívták őket, ahogy Ábrahám fiait és magzatait is (János 8:33, 39).

1363\. Az, hogy Ábrahám, Nákhor és Hárán Tháré fiai voltak, emellett róluk kapták a nevüket a nemzetek, és hogy bálványimádókat jelentenek, az nyilvánvaló a fent adott magyarázatból, valamint abból a tényből, hogy ők Tháré fiai voltak, és Tháré a bálványimádást jelenti. De hogy milyen bálványimádást jelent Tháré ezen három fia, valamint később Hárán fia, Lót, az látható abból, ha a bálványimádásokat a fajtáik szerint vizsgáljuk meg. Általánosságban elmondható, hogy négy fajta bálványimádás van, és az egyik belsőbb, mint a másik. A három legbelsőbb imádat olyan, mint egy szülő fiai; a negyedik olyan, mint a harmadik fia. A bálványimádás külső és belső is, és a belső bélyegzi meg jobban az embert, a külső nem annyira. Minél belsőbb a bálványimádás, annál jobban megbélyegez; de minél külsőbb, annál kevésbé. A belső bálványimádók nem fogadják el az Urat, hanem magukat és a világot csodálják, és minden vágyuknak bálványt emelnek; míg a külső bálványimádók képesek elfogadni az Urat, noha nem tudják, hogy ki a világmindenség Ura. A belső bálványimádók megismerhetők az általuk kialakított életről; és minél inkább eltér ez az élet az emberszeretet életétől, annál belsőbb bálványimádók ők. A külső bálványimádókat egyedül az imádatukról lehet megismerni; és noha ők bálványimádók, még mindig élhetik az emberszeretet életét. A belső bálványimádók megszentségteleníthetnek szent dolgokat, de a külső bálványimádók nem; ezért a külső bálványimádás megengedhető azért, hogy a szent dolgokat ne szentségtelenítsék meg; ahogy ez látható abból, amit előzőleg már elmondtunk (571, 582. sz.; és 9. vers 1327. sz.).

AC 1364. Az, hogy Lóttól két bálványimádó nemzetség származik, nyilvánvaló két fiából, kik voltak Moáb és Benammin (Mózes I. könyve 19:37, 38), akiktől a moábiták és az ammoniták származtak, akik – mint az Igéből egyértelmű – bálványimádók voltak. Lótot itt úgy említik meg, mint a Moáb és Benammin jelképezte bálványimádás atyját.

AC 1365. 28. vers. _Meghala pedig Hárán, az ő atyjának Thárénak szemei előtt, az ő születésének földjén, Úr-Kaszdimban_. „Meghala pedig Hárán, az ő atyjának Thárénak szemei előtt, az ő születésének földjén, Úr-Kaszdimban” jelenti, hogy a belső imádat kiirtattatott, és egész egyszerűen bálványimádóvá vált; „Hárán” jelenti a belső bálványimádó imádatot; „Tháré, az atyja”, mint előzőleg is, a bálványimádó imádat általánosságban; „születésének földje” az eredet, ahonnan származott; „Úr-Kaszdim” külső imádat, melyben hamisságok vannak.

AC 1366. Meghala pedig Hárán, az ő atyjának Thárénak szemei előtt, az ő születésének földjén, Úr-Kaszdimban. Ez jelenti azt, hogy a belső imádat kiirtattatott, és egész egyszerűen bálványimádóvá vált, nyilvánvaló „Hárán”, „Tháré”, „szülőföld” és „Úr-Kaszdim” jelentéséből, és abból, hogy azt mondják „meghala pedig Hárán, az ő atyjának Thárénak szemei előtt”. Azon ténnyel kapcsolatban, hogy a belső imádat kitöröltetett, vagy semmivé lett, a helyzet a következő. Az egyház nem tud előjönni újra semmilyen nemzetnél addig, amíg az annyira el nem pusztul, hogy semmi gonosz és hamis nem marad a belső imádatában. Ameddig gonosz van a belső imádatában, a jó és igaz dolgokat, amelyek a belső imádatot alkotják, meggátolják; mert ameddig a gonoszságok és hamisságok jelen vannak, jóságot és igazságot nem kaphatnak. Ez látható abból a tényből, hogy azok, akik bármilyen eretnekségben születtek, és annyira megerősítették magukban a hamisságokat, hogy teljesen meggyőződtek arról, ők nehezen – ha ugyan egyáltalán – kaphatják meg a hamisságaikkal ellentétes igazságokat. Ám a pogányokkal, akik nem ismerik a hit igazságát, és mégis emberszeretetben élnek, más a helyzet. Ez az oka annak, hogy az Úr egyháza nem tudott helyreállni a zsidók között, csak a pogányok között, akiknél nem volt meg a hit ismerete. Az előbbiek, hamisságaik miatt, teljes sötétségben vannak, ezért kioltják a hit világosságát; a pogányok nem annyira, mivel nem tudják mi a hit igazsága; és amit nem ismernek, azt nem tudják elsötétíteni és kioltani.

\[2\] Mivel most egy új egyház áll elő, hogy kialakíthassák azt, azokat vették, akikbe a jóságot és igazságot el lehet ültetni: olyanokat, akiknél a jóság ismeretei és a hit igazságai teljesen kitöröltettek, és akik, mint a pogányok, külső bálványimádókká váltak. Tháréra és Ábrámra vonatkozóan, már fent megmutattuk, hogy milyen a jellemük, vagyis, hogy más isteneket imádtak, és nem ismerték Jehovát, következésképpen azt sem, hogy mi a jóság és a hit igazsága. Ezért váltak jobban alkalmassá arra, hogy befogadják az igazság magvát, mint Szíriában mások, akiknél még maradt tudás. Az, hogy néhánynál maradt tudás, nyilvánvaló Bálámnál, aki Szíriából való volt, aki nemcsak imádta Jehovát, de áldozatokat is mutatott be neki, és ugyanakkor próféta volt. Ezeket a dolgokat tartalmazza ez a vers, vagyis, hogy a belső imádat kitöröltetett, és pusztán bálványimádóvá vált.

AC 1367. Azt, hogy „Hárán” jelenti a belső bálványimádó imádatot; „Tháré, az atyja”, mint előzőleg is, a bálványimádó imádatot általánosságban, már elmondtuk és megmutattuk előzőleg. Az, hogy „születésének földje” az eredetet jelenti, és hogy a bálványimádó imádatuk onnan származott, nyilvánvaló a „születés” jelentéséből, lévén az az eredet és származás, melyre vonatkozóan lásd 10. és 27. verset.

AC 1368. Az „Úr-Kaszdim” a külső imádatot jelenti, melyben hamisságok vannak, nyilvánvaló a „káldeusok” jelentéséből az Igében. Ezt már fent megmutattuk a 9. versnél, hogy „Bábel” jelenti azt az imádatot, melyben belsőleg van gonoszság; "Káldea” jelenti az imádatot, melyben belsőleg van hamisság. Következésképpen „Bábel” jelenti az imádatot, melyben belsőleg nincs semmi jóság; „Káldea” az imádat, melyben belsőleg nincs semmi igazság. Azon imádat, melyben semmi jóság és semmi igazság nincs, olyan imádat, melyben belsőleg szentségtelenség és bálványimádás van. Az, hogy ilyen imádatot jelent az Igében „Káldea”, láthatjuk a következő fejezetből. Ésaiásnál:

_„Ímé, a Káldeusok földe; a nép, mely eddig nem vala; Assiria adá azt a puszta lakosainak; felállítá őrtornyait, lerombolá Tírus palotáit, rommá tevé azt.”_ (Ésaiás 23:13)

„a Káldeusok földe; a nép, mely eddig nem vala” jelenti a hamisságokat; „Assiria adá azt” jelenti a hatásokat; az „őrtornyok” a képzelgéseket. Újra:

_„Így szól az Úr, a ti megváltótok, Izráel Szentje. Ti értetek küldöttem el Bábelbe, és leszállítom mindnyájokat, mint menekülőket a Káldeusokkal együtt vídámságuk hajóiba.”_ (Ésaiás 43:14)

„Bábel” jelenti az imádatot, melyben belsőleg gonosz van; a „Káldeusok” az imádat, melyben belsőleg hamisság van; a „hajók” a hit ismerete, melyeket megrontottak.

\[2\] Újra:

_Ülj némán és menj a sötétre, te a Káldeusok leánya, mert nem hívnak többé téged országok úrnőjének! Fölgerjedtem volt népem ellen; megfertőztettem örökségemet és kezedbe adtam azt; És mind e kettő eljő reád nagy hamar egy napon: gyermektelenség és özvegység, teljességökben jőnek el reád, noha gazdag vagy a varázslásban, és sok nagyon igéző szózatod._ (Ésaiás 47:5, 6, 9)

Itt nyilvánvaló, hogy „Káldea” az igazság megszentségtelenítése: „varázslásnak” és „igéző szózatnak” nevezik. „Menjetek ki Bábelből, fussatok el Káldeából” (Ésaiás 48:20), vagyis a jóság és igazság megszentségtelenítésétől az imádatban. Ezékielnél:

_Add tudtára Jeruzsálemnek az ő útálatosságait. Atyád az Emoreus, és anyád Hitteus asszony. És paráználkodál Égyiptom fiaival; S Assiria fiaival is paráználkodál. És sokasítád paráznaságodat a kalmárok földje, Káldea felé_ (Ezékiel 16:2, 3, 26, 28, 29)

Ezt különösen a zsidó egyházról mondják; „Egyiptom fiai” jelenti az ismeretanyagot; „Assiriai fiai” a hatást (okozatot). „Káldea földje, ahol sokasítják a paráznaságot” az igazság megszentségtelenítése. Az, hogy Egyiptom, Assiria és Káldea nem országokat jelentenek, és nem más paráznaságról beszélnek, bárki által látható.

\[3\] Újra:

_És paráználkodék Oholá oldalamon, és fölgerjede szeretőihez, a közeli Assiriabeliekhez. De az Égyiptombeliektől való paráznaságait is el nem hagyá. És még szaporítá paráznaságait, és láta férfiakat bevésve a falon, a Káldeusok képeit, bevésve vörös festékkel. Kik övet viseltek derekukon, csomós süvegeket fejükön, olyanok mind, mint a szekérről harczolók, hasonlók Bábel fiaihoz, kiknek szülőföldje Káldea; És fölgerjedt hozzájok szemei nézésében, s bocsáta követeket hozzájok Káldeába. És eljövének ő hozzá Bábel fiai a szerelem ágyasházába, s megfertézteték őt paráznaságukkal._ (Ezékiel 23:5, 8, 14-17)

Itt a káldeusokat „Bábel fiainak” hívják, és a megszentségtelenített igazságokat jelentik az imádatban. „Oholá” jelenti a szellemi egyházat, melyet Szamariának neveznek.

\[4\] Habakuknál:

_„Mert ímé, feltámasztom a Káldeusokat, a kegyetlen és vakmerő nemzetet, a mely eljárja a földet széltében, hogy hajlékokat foglaljon el, a melyek nem az övéi. Rettenetes és iszonyatos ez, maga szerzi törvényét és hatalmát. És lovai serényebbek a párduczoknál, és gyorsabbak az estveli farkasoknál, és előtörtetnek az ő lovasai; és az ő lovasai messziről jőnek, repülnek, mint a zsákmányra siető keselyű. Mindnyája ragadományért jön, arczuk előre néz”_ (Habakuk 1:6-9)

A káldeus nemzetet sok jelképpel írják le, melyek az imádatban levő igazság megszentségtelenítésében nevezetesek.

\[5\] Továbbá Bábelt és Káldeát két teljes fejezetben írják le Jeremiásnál (50. és 51. fejezet), ahol mindnek jelentése teljesen nyilvánvaló: vagyis Bábel a mennyei dolgok megszentségtelenítése, Káldea pedig a szellemi dolgok megszentségtelenítése az imádatban. Ezért mindebből nyilvánvaló, hogy mit jelent az „Úr-Kaszdim”, vagyis a külső imádatot, melyben belsőleg van benne a szentségtelen bálványimádás. Azt megengedték, hogy saját maguk tájékoztassanak engem imádatuk természetéről.

AC 1369. 29. vers. _Ábrám pedig és Nákhor vőnek magoknak feleséget: az Ábrám feleségének neve Szárai; a Nákhor feleségének neve Milkhah, Háránnak Milkhah atyjának és Jiszkáh atyjának leánya_. „Ábrám pedig és Nákhor vőnek magoknak feleséget: az Ábrám feleségének neve Szárai; a Nákhor feleségének neve Milkhah, Háránnak Milkhah atyjának és Jiszkáh atyjának leánya” jelenti a gonosz házasságát a hamissággal a bálványimádó imádatban; melyek az itt jelzett rokonságban állnak egymással. A férjek jelenti a gonoszságokat, a feleségek pedig a hamisságokat.

AC 1370. Túl hosszú időt venne igénybe, annak kifejtése, hogy valóban ezen dolgokat jelentik; ugyanis a nemzedékek ismertetését és a bálványimádás eredeteit is magában kéne foglalnia. Ezeket nem lehet tudni, csak az ellentétes dolgokból, vagyis az olyan dolgok megszentségtelenítéséből, mint a szeretet mennyei dolgai, valamint annak szellemi dolgai, az ebből való észbeli dolgok, végül az ismeretanyag. Ezeknek a megszentségtelenítése alkotja a nemzedékeket és a bálványimádás fajtáit; de nem a bálványok imádatát, melyek külső bálványimádások, és mely imádatok egyesülhetnek a jóság és az igazság hatásaival, így az emberszeretettel, ahogy a pogányok között is előfordul, akik emberszeretetben élnek. A külsődleges bálványimádások az Igében a belső bálványimádásokat jelentik. A születések, a nemzedékek, és ezek házassága, melyek a gonoszságé és hamisságé, pontosan olyan helyzetben vannak, mint ezek a rokonságok és házasságok, melyeket a 27. versben és most is leírnak.

AC 1371. 30. vers. _Szárai pedig magtalan vala; nem vala néki gyermeke_. Ezek a szavak azt jelentik, hogy a gonoszság és hamisság nem szaporodik tovább.

AC 1372. Ez a „magtalan” jelentéséből látható, mellyel kapcsolatban máshol beszélünk. Ahogy azt előzőleg megmutattuk, a fiú és a leány jelenti az igazságot és jóságot; és ellenkező értelemben a gonoszt és a hamisságot. Ezért a "magtalan" azt jelenti, hogy a gonoszság és hamisság többé nem szaporodik magától.

AC 1373. 31. vers. _És felvevé Tháré Ábrámot az ő fiát, és Lótot, Háránnak fiát, az ő unokáját, és Szárait, az ő menyét, Ábrámnak az ő fiának feleségét, és kiindulának együtt Úr-Kaszdimból, hogy Kanaán földére menjenek. És eljutának Háránig, és ott letelepedének._ Ezek a szavak azt jelentik, hogy azokat, akik bálványimádó imádatban voltak, tájékoztatták a hit mennyei és szellemi dolgairól annak érdekében, hogy a képviselő egyház ebből a forrásból létesüljön.

AC 1374. Az, hogy ezt jelenti, látható abból, amit már előzőleg elmondtunk, és amit a következő fejezetekben elmondunk.

AC 1375. 32. vers. _Vala pedig Tháré kétszáz öt esztendős, és meghala Tháré Háránban._ „Vala pedig Tháré kétszáz öt esztendős” jelenti a Thárénak nevezett bálványimádó imádat időtartamát és állapotát; „és meghala Tháré Háránban” jelenti a bálványimádás végét, és a képviselő egyház kezdetét Ábrahámon keresztül.

FOLYTATÁS A MÁSVILÁGBAN LÉVŐ HELYZETRE ÉS HELYRE, VALAMINT TÁVOLSÁGRA ÉS IDŐRE VONATKOZÓAN

AC 1376. Gyakran társalogtam szellemekkel a köztük lévő hely és távolság elképzelésére vonatkozóan – ami egyáltalán nem valóságos, csak úgy tűnik, mintha az lenne, lévén az nem más, mint gondolataik és hatásaik állapota. Ezek különböznek, és ily módon láttatnak a szellemvilágban; de nem annyira, mint a mennyekben lévő angyalok között, mivel nekik elképzelésük sincs a hely és idő fogalmáról, csak az állapotokról. Azonban a szellemek, akik ragaszkodnak a testi és földi elképzelésekhez, nem érzékelik ezt, mert azt feltételezik, hogy pontosan olyan a helyzet, ahogy ők látják. Az ilyen szellemeket alig lehet meggyőzni arról, hogy nem a testükben élnek, és nem hajlandóak észrevenni, hogy ők szellemek mint, hogy azt sem hajlandók észrevenni az üggyel kapcsolatban, hogy ez csak külső látszat, és téves következtetés; mert ők tévedésben kívánnak élni. Eleve kizárják magukat az igazságok és jóságok észleléséből és megismeréséből; melyek a lehető legmesszebb vannak a tévedésektől. Sokszor megmutatták nekik, hogy a helyváltozás semmi más, mint látszat, és az ész tévedése. A másvilágon két fajta változata van a helynek: az egyik, amiről már volt szó, amikor is azt fektetik le, hogy a Nagy Emberben minden szellem és angyal állandóan tartja a helyzetét, amely egy látszat. A másik az, mikor a szellemek megjelennek egy helyen, amikor valójában nincsenek is ott, mely egy tévedés.

AC 1377. Az, hogy a szellemvilágban a hely, a helyváltoztatás, és a távolság látszat, abból a tényből vált nyilvánvalóvá, hogy minden lélek és szellem, még ha az első teremtéstől létezik is, állandóan a saját helyén jelenik meg; és sohasem változtatják meg helyüket, csak akkor, ha állapotuk változik. Ahogy állapotuk változik, úgy változik a hely és távolság velük együtt. De mivel mindenkinek van egy általános állapota, mely állandó, és mivel az állapot részleges és egyéni változása hatással van az általános állapotra, ezért ezek a változások mind visszatérnek a saját helyzetükbe.

AC 1378. Értesültem arról, mind az angyalokkal való társalgás, mind élő tapasztalat alapján, hogy a szellemek, mint szellemek az élő formák vonatkozásában, melyek testüket alkotják, nem azon a helyen vannak, ahol láthatóak, hanem jó messze, és mégis ott jelennek meg. Tudom, hogy azok, akik megengedik maguknak, hogy elragadják őket a tévedések, nem hiszik ezt el, mégis ez a helyzet. Ezt mutatták meg azoknak a szellemeknek, akik semmit sem hittek el igaznak, amit nem láttak saját szemeikkel – még ha ez csupán tévedés is volt – azon tény segítségével, hogy valami hasonló létezik az emberek között a földön. Vegyük például egy beszélő hangjának hangzását, ami más személy fülébe jut: ha a személy, aki hallgatja, nem tudná az ellenkezőjét a hangzás megkülönböztetése által, amit tapasztalatból megtanult csecsemőkortól, és nem látná a beszélőt a távolban, akkor nem hihetne mást, mint hogy a szónok közel van a füléhez. Így van az emberrel, aki távoli tárgyakat lát: ha egyidejűleg nem lát közbenső tárgyakat, és tudja belőlük, vagy abból, amit tud, megítélni a távolságot, akkor azt hiheti, hogy a távoli tárgy a szeméhez közel van. Még inkább ez a helyzet a szellemek beszédével kapcsolatban, mely belső beszéd, és a látásukkal, mely belső látás.

\[2\] A szellemeknek továbbá elmondták, hogy amikor egy egyszerű tapasztalat állít egy tényt, nem kellene kételkedniük, még kevésbé tagadni azt azon az alapon, hogy nem úgy jelenik meg az érzékekben, és hogy ők nem észlelik. Még a természet birodalmán belül is sok olyan dolog van, melyek az ész tévedése ellenére vannak, mégis elhiszik, mert látható tapasztalatok megtanítanak rá. Például a hajó, mely a föld körül hajózik: azok, akiket az eszük tévedése visz félre, azt hihetik, hogy a hajó és a tengerészek leeshetnek, ha a túlsó oldalra érnek, és hogy az emberek a Föld ellenkező oldalán soha nem tudnak a lábukon állni. Ez a helyzet az előttünk lévő témával is, és sok dologgal a másvilágon, melyek az értelem tévedése ellenére vannak, mégis igazak – ahogy az embernek nincs magától való élete, hanem az Úrtól van; valamint nagyon sok más dolog. Ezek, és más megfontolások a hitetlenkedő szellemekkel elhitethetik, hogy a helyzet olyan, amilyennek mi mondjuk.

AC 1379. Mindebből látható, hogy a szellemek sétája és helyről helyre való mozgása, haladása, mely oly gyakran látható, semmi más, mint az állapot változásai; vagyis a szellemvilágban úgy látszik, mint helyváltoztatás, de a mennyben, mint állapotváltozás. A helyzet hasonló sok más képviseleti dologgal, melyeket ott bemutatnak, és melyekre vonatkozóan az Úr isteni könyörületességéből a továbbiakban beszélünk.

AC 1380. Azt, hogy a másvilágon a hely, a helyváltoztatás, és távolság egy tévedés, bebizonyította a tény, hogy a szellemeket egyik pillanatban magasra vihetik a képzelgések, akár nagyon nagy magasságba is, és ugyanabban a pillanatban a mélységbe vihetik le őket, sőt a világmindenség egyik végétől a másikig. Az ottani boszorkányok és varázslók sem tudják másokkal képzelgésekkel elhitetni, hogy ők amikor egy helyen jelen vannak, ugyanakkor egy másik helyen illetve több helyen egyszerre is jelen vannak, így tetetve az egyetemes jelenlétüket. Akik a testi életben magas polcra törekszenek, és azok is, akik csalók, gyakran a fej felett jelennek meg, míg igazából a pokolban, a láb alatt vannak; és amikor fenn szárnyaló önteltségüket elveszik, lemerülnek saját poklukba, ahogy megmutatták nekem. A magasan való megjelenésük nem egy valódi megjelenés, hanem csak téves látszat, ahogy már mondtuk, két fajta helyváltoztatás van; az egyik a szellemek, és az angyalok valódi helyzetéből adódik, és ez a megjelenés, és a másik, amikor olyan helyen jelennek meg, ahol valós helyzetükben nincsenek, és ez a látszat.

AC 1381. A lelkeket és szellemeket, akiket még nem osztottak be állandó helyre a Nagy Emberben, különböző helyekre viszik, most ide, majd oda; most egyik oldalon, majd a másikon látjuk őket; most fent, majd lent. Őket vándorló lelkeknek, vagy szellemeknek nevezik, és hasonlóak az emberi testben lévő nedvekhez, melyek a gyomorból emelkednek fel: néha a fejbe, néha más részekbe vitetnek el. Így van ezekkel a szellemekkel is, amíg a kijelölt helyükre nem kerülnek, és a helyzetbe mely megfelel általános állapotuknak. Az állapotuk ezért változik, és ezért vándorolnak.

AC 1382. Az emberek nem tudnak mást, csak összekeverni az Isteni Végtelenséget az űr végtelenségével; és mert csak úgy érzékelik az űr végtelenségét, mint a semmit – amely valóban az –, ezért nem hisznek az Isteni Végtelenségben. Ez a helyzet az Örökkévalósággal is, melyet az emberek nem tudnak felfogni, csak, mint az idő végtelenségét, mivel az idő eszközeivel mutatják be azoknak, akik az időben vannak. Az Isteni Végtelenség igazi elképzelését az angyalokba ültették el azzal a ténnyel, hogy állandóan az Úr szeme előtt vannak, tér vagy idő nélkül, még ha az egyetemesség legtávolabbi részében is vannak. Az Isteni Végtelenség igazi elképzelését azzal a ténnyel sejttették, hogy az évezredek nem jelennek meg nekik időben, csak éppen alig, mintha csak egy percet éltek volna; és mindkét elképzelést azzal a ténnyel sugallták, hogy jelenükben a múlt és jövő dolgai is együtt vannak. Így nem kell törődniük a jövő dolgaival; nincs elképzelésük a halálról sem, csak az életről, így minden jelenükben ott van az Úr Örökkévalósága, és Végtelensége.

AC MÓZES I. KÖNYVE 12. FEJEZET

A SZELLEMEK ÉS ANGYALOK ÉSZLELÉSE ÉS A MÁSVILÁG SZFÉRÁI

AC 1383. A másvilágon lévő csodálatos dolgok között van az észlelés, melynek két fajtája van. Az első fajta, mely az angyali észlelés, annak észleléséből áll, hogy mi a jó és igaz, és mi az, ami az Úrtól van, és mi az embertől; valamint gondolataiknak, szavaiknak, tetteiknek forrása, és minősége is benne van az észlelésben, amikor ezek belőlük erednek. A másik fajtája közös, az angyaloknál a legnagyobb tökéletességben van, a szellemeknél pedig a saját minőségük szerint, és a másik első közeledésekor annak minőségének ismeretéből áll.

AC 1384. Az első fajta észleléssel kapcsolatban, mely angyali, és annak észleléséből áll, hogy mi a jó és igaz, és mi az, ami az Úrtól van, és mi az embertől; valamint gondolataiknak, szavaiknak, tetteiknek forrása, és minősége is benne van az észlelésben, amikor ezek belőlük erednek, megengedték nekem, hogy a Legősibb Egyház fiaival társalogjak az észleléseikre vonatkozóan. Azt mondták magukról, hogy nem gondolnak, és nem is gondolhatnak semmit, sem maguktól nem akarnak semmit; hanem minden dologban, amit gondolnak, és akarnak, mind általánosságban, mind részleteiben, azt észlelik, hogy mi származik az Úrtól, és mi jön más forrásokból. Nem csak azt észlelik, mennyi van az Úrtól, és mennyi van saját maguktól, de azt is, hogy ha maguktól van, miből észlelik azt, milyen angyaloktól, valamint az angyalok minőségét és hogy milyenek azok gondolatai, felismerve minden különbséget. Észlelik a befolyást, és más számtalan más dolgot. Ennek a fajta észlelésnek nagyon sok változata van. A mennyei angyalok, akik az Úr iránti szeretetben vannak, a jóságot észlelik, és ebből az igazság minden dolgát; mivel az igazságot a jóságból észlelik, nem fogadnak be semmilyen beszédet, még kevésbé okoskodást az igazságról, hanem azt mondják, hogy az úgy van, vagy nincs úgy. Ellenben a szellemi angyalok, akiknek hasonló módon észlelnek, mint a mennyeiek, bár nem teljesen úgy, beszélnek az igazsággal és jósággal kapcsolatban; mégis észlelik azokat, bár egy kis különbséggel. Ennek az észlelésnek számtalan változata van, a változatok az észlelésükre vonatkoznak, vajon az Úr akaratának dolga-e, vajon az Ő felhatalmazása-e, vagy az Ő engedélye-e; és mindegyik tökéletesen különbözik egymástól.

AC 1385. Vannak szellemek, akik a bőr birodalmához tartoznak, különösen a fejbőrhöz, akik vitatkozni akarnak mindenről; nem észlelik a jóságot, és igazságot; valójában minél inkább vitatkoznak, annál kevésbé észlelnek. Bölcsességet alkotnak a vitából, és erre alapozva akarnak bölcsnek látszani. Elmondták nekik, hogy az angyali bölcsesség okoskodás nélkül észleli mi a jó és az igaz dolog; de ők nem fogják fel, hogy ilyen észlelés lehetséges. Ők azok, akik a testi életben összekeverik az igazságot és jóságot a tudás és a filozófia ügyeinek eszközeivel, ezért önmaguk előtt úgy tűnnek, hogy ők mindenekelőtt tanultak; de mivel előzőleg nem fogadták el az Ige igazságainak egyetlen elvét sem, így még kevesebb közös értelmük van, mint másoknak.

AC 1386. Ameddig a szellemek azt feltételezik, hogy saját irányításuk és maguktól származó gondolataik vannak, és maguktól van a tudásuk, megértésük és bölcsességük, nem lehet észlelésük, és azt hiszik, hogy az csak mese.

AC 1387. A másvilágon néhányszor társalogtam az észlelésről azokkal, akik, míg a földön éltek, úgy tekintették magukat, mint akik képesek felfogni és megérteni a dolgokat, melyeket elmondtak nekik, azaz hogy az angyalok észlelik azt, amit ők gondolnak, és beszélnek, és az Úrtól való akaratuk és cselekedetük van. Azonban még így sem tudták felfogni, hogy mi az észlelés, hanem azt feltételezték, hogy ha minden dolog így folyna be, megfosztották volna őket minden élettől, mert ebben az esetben semmit sem gondolnának maguktól, vagy a sajátjuktól. Szerintük életük ebből áll; és ebben az esetben más lenne az, aki gondolkodik, és nem önmaguk, így csupán élettől megfosztott szervek lennének. Elmondták nekik, hogy észleléssel bírni vagy nem bírni olyan különbség az életben, mint a fény és sötétség; hogy az emberek először akkor kezdik érezni, hogy élnek, amikor ilyen észlelést kapnak, mert ekkor az Úr által élnek, és megvan a sajátjuk, mely minden boldogsággal, és örömmel együtt adatik meg nekik. Különböző tapasztalatokkal azt is megmutatták nekik, hogy mi a helyzet az észleléssel, ekkor elismerték ennek lehetőségét; de egy idő után ismét nem tudták, kétségbe vonták, és tagadták. Ebből nyilvánvaló, hogy milyen nehéz egy embernek felfogni azt, hogy mi az észlelés.

AC 1388. Az észlelés második fajtája, ahogy mondtuk, közös, az angyaloknál a legnagyobb tökéletességben van, a szellemeknél pedig a saját minőségük szerint. A másik első közeledésekor annak minőségének ismeretéből áll, még ha az nem is beszél. Előre megnyilvánul egy bizonyos csodálatos befolyás által. A jó szellemről tudható nem csak az, hogy milyen jósága, hanem az is, hogy milyen hite van; és amikor beszél, tudható ez minden szóból. A gonosz szellemről megismerhető, hogy milyen a gonoszsága és a hitetlensége, és amikor beszél, ez minden szóból tudható, méghozzá annyira nyilvánvalóan, hogy abban tévedni nem lehet. Valami hasonló létezik az embereknél is, amikor időnként ugyanúgy tudható a másik mozdulatából, nézéséből, vagy beszédéből, hogy mit gondol, még annak ellenére is, amit mond. Ez a tudás természetes az ember számára; és a szellemek természetéből ered annak eredete és tulajdonsága, így magából az ember szelleméből, valamint a szellemvilággal való érintkezésből. Ennek a beszédes észlelésnek a kezdete abban a tényben gyökeredzik, hogy az Úr azt akarja, hogy minden jóság átadható legyen, és hogy mindenkire hatással legyen a közös szeretet, és így boldog legyen. Ilyen észlelés uralkodik általánosságban a szellemek között is.

AC 1389. A lelkek, akik a másvilágra jöttek, csodálkoztak azon, hogy mások gondolatainak közlése ilyen, és hogy azonnal tudják a másik személy hitének minőségét ugyanúgy, mint a jellemét is. Elmondták nekik, hogy a szellem sokkal több kiváló képességet kap, amikor a testtől elválik. A testi élet alatt az ész tárgyai is befolyásolnak, valamint az emlékezetben levő dolgokból származó képzelgés is. Ezek mellett a jövő miatti aggódás; különböző érzéki vágyak, melyeket a külső dolgok erősítenek; az élelem, ruházkodás, lakóhely és gyermekek iránti gond, valamint más dolgok, melyekre a másvilágon nem gondolnak; ezért amikor ezen akadályokat és gátakat eltávolítják a testi részekkel együtt, mint nagy érzetet, akkor az állapot nem lehet más, csak sokkal kiválóbb. A képességek megmaradnak, de sokkal kiválóbbak, tisztábbak és szabadabbak lesznek; különösen azoknál, akik emberszeretetben és az Úr iránti hitben, valamint ártatlanságban éltek; minden képesség mérhetetlenül fokozódik ahhoz képest, amilyen a testben volt, míg végül eléri a harmadik menny angyali képességeit is.

AC 1390. Nem csupán mások hatásainak és gondolatainak közlése létezik, hanem az ismeretanyagé is olyan mértékben, hogy a szellem azt feltételezi, hogy tudja azt, amit a másik tud, még ha előzőleg nem is tudott semmit ezekről a dolgokról. Így adódik át a másik tudása. Néhány szellem megőrzi azt, amit közöltek, néhány pedig nem.

AC 1391. A közlések mind a másikkal való beszélgetés, mind az elképzelések ismertetése révén történnek; mert a szellemek gondolati elképzelései párhuzamosan képviselők, és ezzel az eszközzel minden dolgot a maga teljességében lehet ismertetni. Többet tudnak elmondani egyetlen elképzelés által, mint amit szavak ezreivel fejeznek ki. Az angyalok azt is észlelik, hogy mi van az elképzelésen belül, mi a hatása, mi a hatás eredete, mi a vége; több más dolog között, amelyek belsők.

AC 1392. A másvilágon az öröm és boldogság közvetítésének megszokott módja egytől sokaknak a valóság továbbadása, mely csodálatos, és amely hasonló módon befolyásolja őket is; ezek a közlések úgy valósulnak meg, hogy annál, aki a közlést teszi nincs semmiféle veszteség. Megengedték azt is nekem, hogy továbbadás révén közöljem az örömöket másokkal. Ebből látható, milyennek kell lenni azok boldogságának, akik jobban szeretik felebarátjukat, mint önmagukat, és akik semmit sem kívánnak jobban, mint hogy boldogságukat átadják másoknak; olyan lehetőség, ez ami az Úrtól ered, aki ezen a módon közli a boldogságokat az angyalokkal. A boldogság közlése ilyen folyamatos átadás; de annak visszatükröződése nélkül, hogy az ilyen hatékony eredetből volna, és úgy értelmezik, mint ami nyitott és önkéntes.

AC 1393. A közlésekre csodálatos módon az eltávolítások is hatással vannak, melyek természetét nem észlelheti az ember. A szomorú és aggasztó dolgokat azonnal eltávolítják, hogy azokat a dolgokat, melyek örömet és boldogságot adnak, akadály nélkül átadják; mert amikor ezeket eltávolítják, az angyalok befolynak, és közlik boldog érzéseiket.

AC 1394. Az ilyen észlelés létezésének köszönhető – mivel valaki képes egy pillanat alatt tudni, milyen a másik minősége a szeretet és hit vonatkozásában –, hogy a szellemek és angyalok egyezésük szerint csatlakoznak egymáshoz a társadalmakban, és különbözőségük révén elkülönülnek társaiktól. Ezt pedig olyan kiválóan teszik, hogy a legkisebb különbség sincs, mely szétválasztana vagy egybekapcsolna. Ezért a mennyekben lévő társadalmak annyira távol állnak egymástól, hogy kitalálni sem lehet olyanokat, amik távolabb állnának egymástól; mindezt az Úr iránti szeretet és hit különbségei szerint, melyeket nem lehet megszámolni. Ebből jön a menny alakja, mely olyan, hogy egy embert jelképez; és ez az alak folyamatosan tökéletesedik.

AC 1395. Az e fajta észlelésre vonatkozóan sok dolgot megtanultam tapasztalatból, de unalmas lenne mind elmesélni. Gyakran hallottam félrevezető beszédet, és nem csak azt észleltem, hogy csalás van benne, de azt is, hogy mi a félrevezetés, és mi a különös gonoszság benne. Olyan, mintha a csalás képzete lenne a hangjának minden árnyalatában. Azt is észleltem, vajon a csalás ahhoz tartozik-e, aki beszél, vagy másokhoz, akik rajta keresztül beszélnek. Hasonló a helyzet azokkal, akik gyűlöletben vannak: a gyűlölet természete láttatni engedte magát, és nem csak a gyűlölet természete, hanem sok má dolog is ami benne van, amit az ember már el sm tud képzlni. Amikor valakit bemutatnak annak aki ellen gyűlöletet érez, akkor a gyűlölködő siralmas állapotba kerül, mert bármit gondolt és cselekedett a máik ellen, az most láthatóvá válik..

AC 1396. Egy bizonyos lélek, aki míg a földön élt, jogot kívánt formálni magának a jutalomra cselekedeteiért és tanításáért, elment a jobb oldalra, és azokhoz jött, akiknek nem ilyen volt a jellemük. Annak érdekében, hogy csatlakozhasson hozzájuk, azt mondta, hogy ő semmi, és szolgálni kívánja őket; ám azonnal, az első közeledésnél, már akkor, amikor még messze volt, észlelték, hogy ki ő. Azonnal válaszoltak, hogy ő nem az, akinek beállítja magát, hanem nagy kíván lenni, ezért nem egyezik velük, akik kicsik voltak. Elszégyellve magát, visszahúzódott, és azon csodálkozott, hogyan ismerték meg őt olyan messziről.

AC 1397. Mivel az észlelés ilyen kitűnő, a gonosz szellemek nem közeledhetnek egy szférához, vagy társasághoz, ahol jó szellemek vannak közös szeretetben. Már amikor közelednek, aggódni, panaszkodni és siránkozni kezdenek. Elszántságában és önbizalmában egy szellem, aki gonosz volt, betolakodott egy bizonyos társaságba a menny első küszöbénél; de megérkezésének pillanatától kezdve alig volt képes lélegezni, és borzalmas bűzt érzett magából áradni, ezért visszahúzódott.

AC 1398. Számos szellem volt velem, akik nem voltak jók. Jött egy angyal, és láttam, hogy a szellemek nem tudják elviselni jelenlétét; ahogy közelebb jött, egyre jobban visszahúzódtak. Csodálkoztam ezen, de tudomásomra hozták, hogy a szellemek nem tudnak megmaradni az ő szférájában. Ebből, és más tapasztalatból is, nyilvánvalóvá vált, hogy egy angyal el tudja repíteni gonosz szellemek millióit, mivel azok nem állhatják a közös szeretet szféráját. Az is észlelhető, hogy az angyalok légkörét mások enyhítik, akik kapcsolatban vannak vele; amennyiben nem enyhítenék, mindnyájan szétszóródnának. Mindebből nyilvánvaló, hogy milyen tökéletes észlelés létezik a másvilágon; valamint az is, hogy mi a helyzet azokkal, akik egymással együttműködnek, vagy elkülönülnek a társaságtól az észleléseik szerint.

AC 1399. Minden szellem kapcsolatban áll a belső és legbelsőbb mennyel, bár ennek egyáltalán nincsen tudatában, és e nélkül a kapcsolat nélkül nem tudna élni. Ami az emberben belül van, azt ismerik az angyalok, akik a bensőjében vannak, és az Úr irányítja őt ezen angyalok révén. Ezek bensőjének kapcsolatai a mennyben, ahogy ezek a külsőjének is a szellemvilágban. A belső kapcsolata által hajlandó használni azt, melyhez vezetik, a tudásán túl. Hasonló a helyzet az emberrel: ugyanígy van kapcsolatban a mennyel az angyalokon keresztül, bár ennek igazában nincs tudatában - máskülönben nem tudna élni. A dolgok, melyek ebből folynak be a gondolataiba, az egyetlen végső hatások; az egész élete ebből a forrásból ered, és ez szabályozza életének minden kísérletét (conatus).

AC 1400. Az észlelésekre és a belőlük eredő szférákra vonatkozó folytatás ennek a fejezetnek végén megtalálható.

MÓZES I. KÖNYVE 12:1-20

_1\. És monda az Úr Ábrámnak: Eredj ki a te földedből, és a te rokonságod közül, és a te atyádnak házából, a földre, a melyet én mutatok néked._

_2\. És nagy nemzetté tészlek, és megáldalak téged, és felmagasztalom a te nevedet, és áldás leszesz._

_3\. És megáldom azokat, a kik téged áldanak, és a ki téged átkoz, megátkozom azt: és megáldatnak te benned a föld minden nemzetségei._

_4\. És kiméne Ábrám, a mint az Úr mondotta vala néki, és Lót is kiméne ő vele: Ábrám pedig hetvenöt esztendős vala, mikor kiméne Háránból._

_5\. És felvevé Ábrám az ő feleségét Szárait, és Lótot, az ő atyjafiának fiát, és minden szerzeményöket, a melyet szereztek vala, és a cselédeket, a kikre Háránban tettek vala szert, és elindulának, hogy Kanaán földére menjenek, és el is jutának a Kanaán földére._

_6\. És általméne Ábrám a földön mind Sikhem vidékéig, Móréh tölgyeséig. Akkor Kananeusok valának azon a földön._

_7\. És megjelenék az Úr Ábrámnak, és monda néki: A te magodnak adom ezt a földet. És Ábrám oltárt építe ott az Úrnak; a ki megjelent vala néki._

_8\. Onnan azután a hegység felé méne Bétheltől keletre és felüté sátorát: Béthel vala nyugatra, Hái pedig keletre, és ott oltárt építe az Úrnak, és segítségűl hívá az Úr nevét._

_9\. És tovább költözék Ábrám; folyton délfelé húzódván._

_10\. Azonban éhség lőn az országban, és Ábrám aláméne Égyiptomba, hogy ott tartózkodjék, mert nagy vala az éhség az országban._

_11\. És lőn mikor közel vala, hogy bemenjen Égyiptomba, monda feleségének Szárainak: Ímé tudom, hogy szép ábrázatú asszony vagy._

_12\. Azért mikor meglátnak téged az égyiptomiak, majd azt mondják: felesége ez; és engem megölnek, téged pedig életben tartanak._

_13\. Mondd azért, kérlek, hogy húgom vagy; hogy jól legyen dolgom miattad, s életben maradjak te éretted._

_14\. És lőn mikor Ábrám Égyiptomba érkezék, láták az égyiptomiak az asszonyt, hogy az nagyon szép._

_15\. Mikor megláták őt a Faraó főemberei, magasztalák a Faraó előtt és elvivék az asszonyt a Faraó udvarába._

_16\. És jól tőn érette Ábrámmal, és valának juhai, ökrei, szamarai, szolgái, szolgálói, nőstényszamarai és tevéi._

_17\. De megveré az Úr a Faraót és az ő házát nagy csapásokkal, Száraiért, Ábrám feleségéért._

_18\. Hívatá azért a Faraó Ábrámot és monda: Miért mívelted ezt velem? Miért nem mondottad meg énnékem, hogy ez néked feleséged?_

_19\. Miért mondottad: Húgom ő; azért vevém magamnak feleségűl. Most már imhol a te feleséged, vedd magadhoz és menj el._

_20\. És parancsola felőle a Faraó némely embereknek, a kik elbocsáták őtet és az ő feleségét, és mindenét a mije vala._

A TARTALOM

AC 1401. Itt kezdődnek az igazi történelmi dolgok, melyek mindegyike reprezentatív, és minden egyes szava jelentős. A fejezethez tartozó dolgok Ábrahámra vonatkozóan az Úr állapotát képviselik a legkorábbi gyermekkortól a fiatalságig. Mivel az Úr ugyanúgy született meg, mint más ember, Ő is homályos állapotból fejlődött egy világosabba. „Hárán” az első állapot, mely homályos volt, „Sikhem” a második; „Móréh tölgyese” a harmadik; „a hegy, melytől Béthel vala nyugatra, Hái pedig keletre” a negyedik; és „az utazás délre Egyiptomba” pedig az ötödik.

AC 1402. Az Ábrahám Egyiptomi tartózkodásáról mondott dolgok az Úr első parancsát képviselik és jelentik. „Ábrahám” az Úr; „Szárai”, mint feleség, az igazság, mely csatlakozik a mennyeihez; „Szárai”, mint nővér, az értelmi igazság; „Egyiptom” pedig az ismeretanyag (emlékezetből eredő tudás). Az ismeretanyagtól (scientificis) a mennyi igazságig való fejlődést írják le; ez az Isteni parancs szerint volt, azaz az Úr Emberi Lényege kapcsolódhatott az Isteni Lényeghez, és ugyanakkor Jehovává vált.

A BELSŐ ÉRTELEM

AC 1403. Mózes I. könyvének első fejezetétől eddig a pontig, vagy inkább Héber említéséig, a történelmi részek nem igaziak, hanem kitalált történelmi részek, melyek belső értelemben a mennyei és szellemi valóságot jelentik. Azonban ebben, és a következő fejezetekben nem kitalált, hanem igaz történelem van; belső értelemben hasonló módon a mennyei és szellemi valóságot jelenti: mivel bárki láthatja egyszerű szemrevételezéssel, hogy ez az Úr Igéje.

AC 1404. A most előttünk lévő dolgok, melyek igazi történelmi részek, minden kijelentése és szava mind általánosságban, mind részleteiben, teljesen más jelentést bírnak belső értelemben, mint amit a betű szerinti értelem mutat; ám maguk a történelmi részek is képviselők. Ábrahám, akivel először foglalkoznak, általánosságban az Urat képviseli; különösképpen pedig a mennyei embert. Izsák, akivel utána foglalkoznak, hasonlóképpen az Urat képviseli általánosságban; különösképpen pedig a szellemi embert. Jákob szintén az Urat képviseli általánosságban, és különösképpen a természeti embert. Azokat a dolgokat képviselik, melyek az Úré, a királyságáé és az egyházé.

AC 1405. A belső értelem, ahogy már előzőleg világosan megmutattuk, olyan természetű, hogy minden dolgot – általánosságban és részleteiben – el kell vonatkoztatni a betűtől, mintha a betű nem létezne; mert a belső értelem az Ige lelke és élete, mely csak akkor válik világossá, ha a betű szerinti értelem eltűnik. Ezért az angyalok az Úr által észlelik az Igét, mikor azt az ember olvassa.

AC 1406. Hogy mit képvisel az ebben a fejezetben lévő történelem, nyilvánvaló a tartalomból, amit a bevezetőben említettünk; hogy mit jelentenek a kijelentések és szavak, látható a következőkből, amikor azokat megmagyarázzuk.

AC 1407. 1. vers. _És monda az Úr Ábrámnak: Eredj ki a te földedből, és a te rokonságod közül, és a te atyádnak házából, a földre, a melyet én mutatok néked_. Ezek, és a következő dolgok történelmileg úgy történtek meg, ahogy megírták; a történelmi részek azonban képviseletiek, és minden szó jelentést hordoz. "Ábrahám" belső értelemben az Urat jelenti, ahogy azt előzőleg mondtuk. „És monda az Úr Ábrámnak” jelenti az első szellemi figyelmet mindenre; „eredj ki a te földedből” jelenti a testi és világi dolgokat, melyekből Ő visszavonult; „és a te rokonságod közül” jelenti a legkülsőbb testi és világi dolgokat; „és a te atyádnak házából” jelenti ezen dolgoknak belsőbb részét; „a földre, a melyet én mutatok néked” jelenti a megtekintésre szánt szellemi és mennyei dolgok bemutatását.

AC 1408. Ezek, és a következő dolgok történelmileg megtörténtek, úgy ahogy megírták; a történelmi részek mindegyike reprezentatív, és minden egyes szava jelentős. Ugyanaz a helyzet az Ige minden történelmi részével, nem csak a Mózes könyveiben lévőkkel, hanem Józsué, Bírák, Sámuel és Királyok könyveiben is. Ezekben, semmi más nem jelenik meg, csupán a történelem. Bár ez történelem a betű szerinti értelemben, mégis belső értelemben ott vannak a mennyei tikok, melyek felhalmozódtak, és rejtve vannak. Ezek sosem láthatóak addig, amíg az ész, a szemmel együtt, a történelmi részeken van tartva, vagy feltárhatóak addig, amíg az elmét el nem vonatkoztatjuk a betű szerinti értelemtől. Az Úr Igéje hasonló egy testhez, melyben élő lélek van; a lélekhez tartozó dolgok nem jelennek meg, mialatt az elme a testi dolgokhoz kötődik olyannyira, hogy alig hiszi el, hogy van lélek, még kevésbé azt, hogy élni fog a halál után. Amikor azonban az elme eltávolodik a testi dolgoktól, a lélek és élet dolgai előtérbe kerülnek. Ez az oka nem csak annak, hogy a testi dolgoknak meg kell halniuk, mielőtt az ember újjászülethetne vagy megújhodhatna, hanem annak is, hogy magának a testnek is meg kell halnia, hogy az ember a mennybe mehessen és mennyei dolgokat láthasson.

\[2\] Ez a helyzet az Úr Igéjével is: a testi dolgai a betű szerinti értelem; amikor az elme ebben van tartva, a belső dolgok egyáltalán nem láthatók. Amikor az előző olyan, mintha halott lenne, akkor az utóbbi kerül előtérbe. Azonban amíg a betű szerinti értelem dolgai hasonlóak azokhoz, melyek az ember testi életében vannak, az észhez, az ismeretanyaghoz, melyek az értelem dolgaiból jönnek; ezek általános eszközök, melyek belső és külső dolgokat tartalmaznak. Ebből tudható, hogy az eszközök egy dolog; míg az eszközök lényege egy másik. Az eszközök természetesek; az eszközök lényege a szellemi és mennyei dolgok. Hasonlóak az Ige történelmi részei, minden kifejezés az Igében általános, természetes, és valójában anyagi eszköz, melyekben szellemi és mennyei dolgok vannak. Ezek sehogy máshogy nem tűnnek elő, csak a belső értelem által.

\[3\] Mindenki számára nyilvánvaló lesz az egyszerű tényből, hogy sok dologról az Igében a megjelenés alapján beszélnek, az érzékek tévedése szerint; vagyis , hogy az Úr mérges, hogy büntet, átkoz, öl, és más ilyen dolgokat; amikor belső értelemben ezek pontosan az ellenkezőjét jelentik, vagyis, hogy az Úr semmiképp sem mérges és büntet, még kevésbé átkoz és öl. Azokat sem sérti meg, amíg emberszeretetben élnek, akik a szív egyszerűségével hisznek az Igében, ahogy azt betű szerint látják. Az ok az, hogy az Ige semmi mást nem tanít, mint hogy mindenki emberszeretetben éljen a felebarátjával, és mindenek felett az Urat szeresse. Akik így tesznek, magukban hordják a belső dolgokat; ezért náluk a betű szerinti értelemből eredő téveszmék könnyen eloszlathatók.

AC 1409. Az, hogy a történelmi részek képviselők, de minden szónak jelentősége van, nyilvánvaló abból, amit már elmondtunk és megmutattunk a képviselésre és jelentőségre vonatkozóan (665, 920, 1361 sz.), mivel azonban a képviselés itt kezdődik, a tárgyról jó adni további rövid magyarázatot. A Legősibb Egyház, mely mennyei volt, minden földi, világi és testi dologra, melyek valahogyan is az érzékek tárgyai voltak, mint halott dologra nézett. Minden és minden egyes dolog a világon az Úr királyságának valamilyen elképzelését képviseli, következésképpen a mennyei és szellemi dolgokét. Amikor látták vagy érzékelték azokat bármilyen módon, nem rájuk gondoltak, hanem a mennyei és szellemi dolgokra; valójában nem a földi dolgokra gondoltak, azok eszközök voltak; ezért a velük lévő halott dolgok élővé váltak.

\[2\] Amit ezek a dolgok jelentettek a nyelvükben, az utódok összegyűjtötték, és tanokká alakították, melyek az Ősi Egyház Igéje lettek az özönvíz után. Az Ősi Egyháznál ezek voltak a jelentősek; ezeken keresztül tanulták meg a belső dolgokat; és ezeken keresztül gondoltak a szellemi és mennyei dolgokra. Azonban amikor e tudásuk kezdett eltűnni, és már nem ismerték a dolgok jelentését, és elkezdték a földi és világi dolgokat szentnek tekinteni, imádni, nem gondolván a jelentőségükre, ugyanazokat a dolgokat tették képviselővé. Így jött létre a Képviselő Egyház, mely Ábrahámmal kezdődik és továbbiakban Jákob utódai folytatják. Ebből tudható, hogy a képviselők az Ősi Egyház jelentőségeiből jöttek létre, azok pedig a Legősibb Egyház mennyei elképzeléseiből.

\[3\] A képviselők természete kiderülhet az Ige történelmi részeiből, melyben az apák, Ábrahám, Izsák és Jákob, majd Mózes, és Júda, valamint Izrael bíráinak, királyainak cselekedetei semmi más nem voltak, mint képviselők. Az Igében Ábrahám – ahogy már mondtuk – az Urat képviseli; mivel Ő képviseli az Urat, a mennyei embert is ős képviseli. Izsák hasonló módon képviseli az Urat, így a szellemi embert is. Jákob is az Urat képviseli, valamint a szellemihez hasonlító természeti embert.

\[4\] A személy tulajdonságát a képviselőknél egyáltalán nem lehet tekintetbe venni, csak a dolgokat, melyeket képvisel, mert Júda és Izrael minden királya, bármilyen is a természete, az Úr királyi szerepét képviseli. Minden pap, bármilyen is a természete, az Ő papi szerepét képviseli. Ahogy mind a gonosz, mind a jó képviselheti az Urat, és az Ő királyságának mennyei és szellemi dolgait. Ahogy már előzőleg elmondtuk és megmutattuk, a képviselők teljesen elkülönültek a személytől. Ezért az Ige minden történelmi része képviselő; mivel képviselő, ebből következik, hogy az Ige minden szava jelentős, vagyis különböző jelentőségük van belső értelemben, mint amit a betű szerinti értelemben bírnak.

AC 1410. _És monda az Úr Ábrámnak._ Ez a jelentés az első szellemi figyelem mindenre, ami attól a ténytől függ, hogy ez a történelmi rész képviselő, és maguk a szavak jelentősek. Ilyen volt a stílus az Ősi Egyháznál: amikor bármi igaz volt, azt mondták: „mondta az Úr”, vagy „beszélt az Úr”, ami azt jelentette, hogy úgy volt, ezt pedig a fentiekben már megmutattuk. De miután a jelentőség képviselővé vált, akkor Jehova, vagy Úr valóban az emberekkel beszélt; amikor azt mondták, hogy az Úr mondta, vagy az Úr beszélt bárkihez, az ugyanazt jelenti, mint előzőleg. Az Úr szavai az igazi történelmi részekben ugyanazt magukban foglalják, mint a kitaláltakban. Csak az a különbség, hogy az utóbbit úgy alkották meg, mintha igazi történelem lenne, az előbbi pedig nem megalkotott. „És monda az Úr Ábrámnak" semmi mást nem jelent, mint az első szellemi figyelmet, mint amikor az Ősi Egyházban valakit figyelmeztetett a tudat, vagy valami más parancs, vagy az Igéjük, hogy a dolog úgy van, és akkor hasonló módon azt mondták „mondta az Úr”.

AC 1411. _Eredj ki a te földedből_. Ez jelenti a testi és világi dolgokat, melyekből Ő visszavonult, ami nyilvánvaló a „föld” jelentéséből, mely változó, alkalmazkodik a személyhez vagy dologhoz, melyről beszélnek – mint Mózes I. könyvének első fejezetében, itt is hasonló módon a „föld” a külső embert jelenti (82, 620, 636, 913 sz.). Itt a testi és világi dolgokat jelenti, mert ezek a külső emberhez tartoznak. A „föld” tulajdonképpeni értelme, maga a föld, a terület, vagy a királyság; és azok lakossága, és a földön lévő emberek és nemzetség. A "föld" szó nem csak az embereket és nemzetséget jelenti tágabb értelemben, hanem korlátozott értelemben a lakosságot is. Amikor a „föld” szót használják a lakosaira hivatkozva, a jelentése akkor azzal a dologgal van kapcsolatban, melyre vonatkozóan használják. Itt a testi és világi dolgok tekintetében használják; mert születésének földje, melyről Ábrahám elindult, bálványimádó volt. Történelmi értelemben ezért itt azt jelenti, hogy Ábrahám elmegy a földjéről; de képviselői értelemben a jelentése, hogy visszavonulhat a külső ember dolgaitól, vagyis a külső dolgok nem akadályozzák, vagy okoznak zavart; mivel ez az Úrra vonatkozik, azt jelenti, hogy a külső összhangban van a belsővel.

AC 1412. _És a te rokonságod közül._ Ez jelenti a legkülsőbb testi és világi dolgokat,

„és a te atyádnak házából” jelenti e dolgoknak belsőbbjét, ez látható a „születés” és „atyád háza” jelentéséből. Az emberben vannak külsőbb és belsőbb testi és világi dolgok: a külsőbbek azok, melyek jellemzőek a testre, mint az örömök és az érzékek dolgai, a belsőbbek pedig a hatások, és az ismeretanyag dolgai. Ezeket jelenti a „születés” és az „atyád háza”. Ezek jelentését az Ige sok fejezete igazolja, de nyilvánvaló a kapcsolatból is, valamint belső értelemben nézve a dolgokat, nem szükséges belemerülni az igazolásba.

c

AC 1413. _A földre, a melyet én mutatok néked._ jelenti a megtekintésre szánt szellemi és mennyei dolgok bemutatását, ami nyilvánvaló a „föld” jelentéséből (662, 1066 sz.), itt valójában Kánaán földjéből, mely az Úr királyságát képviseli, ahogy az látható az Ige sok más fejezetéből. Kánaán földjét ezért Szentföldnek, és mennyei Kánaánnak is nevezik. Mivel az Úr királyságát képviseli, azért az Ő királyságához tartozó mennyei és szellemi dolgokat is képviseli és jelenti; mégpedig itt azokat, melyek magához az Úrhoz tartoznak.

AC 1414. Mivel itt az Úrral foglalkoznak, ezért több titkot tartalmaz, mint azt bárki gondolná és állítaná. Belső értelemben itt az Úr első állapotát jelenti, amikor született; mely állapotot, mivel a legmélyebben rejtett, nem lehet jól érthetően ismertetni. Elég azt elmondani, hogy az Úr olyan volt, mint a többi ember, kivéve, hogy Róla Jehovaként vélekedtek, mégis egy szűz anyától született, és születésekor örökölte szűz édesanyjától a gyengeségeket, amelyek az emberi nem sajátosságai. Ezek a gyengeségek testiek, és ebben a versben azt mondják, hogy Neki el kell távolodnia ezektől annak érdekében, hogy bemutathassák a megmutatni akart mennyei és szellemi dolgokat. Két örökletes, veleszületett természet van az emberben, az egyik az apától a másik az anyától van. Az Úr öröksége az Apától az Isteni volt, de az anyától való örökség az emberi gyengeség. Ez a gyenge természet, melyet egy ember az anyától örököl, valami olyan testi dolog, ami szétszóródik az újjászületés alatt, míg az apától való az örökkévalóságig megmarad. Ám az Úr öröksége Jehovától, ahogy mondtuk, Isteni volt. Másik titok az, hogy az Úr Emberije Istenivé lett változtatva. Egyedül benne volt meg a test minden dolgának kapcsolata az Istenivel – a legtökéletesebb kapcsolat, végtelenül tökéletes, a testi dolgok egységét felemelve az Isteni mennyei dolgokhoz, és az értelmi dolgokat az Isteni szellemi dolgokhoz, ezért Ő volt a Tökéletes Ember, az Egyedüli Ember.

AC 1415. 2. vers. _És nagy nemzetté tészlek, és megáldalak téged, és felmagasztalom a te nevedet, és áldás leszesz._ „És nagy nemzetté tészlek” jelenti a mennyei és a földi királyságot; azt mondják „nagy nemzet”a mennyeiről és a jóságról; „és megáldalak téged” jelenti a mennyei dolgok megtermékenyítését és a szellemi dolgok megsokszorozását; „és felmagasztalom a te nevedet” jelenti a dicsőséget; „és áldás leszesz” jelenti, hogy az Úrtól vannak a dolgok mind általánosságban, mind részleteikben.

AC 1416. _És nagy nemzetté tészlek._ Ez jelenti a mennyei és a földi királyságot, ez nyilvánvaló a „nemzet” jelentéséből, lévén az belső értelemben a szeretet mennyeije és az ebből eredő jó, így minden a világmindenségben, melyben a szeretet és emberszeretet mennyeije van. Mivel belső értelemben itt az Úrral foglalkoznak, és minden mennyeit és ebből eredő jót jelent, így az Ő királyságát is, mely mindazokkal van, akik szeretetben és emberszeretetben vannak. Legfelsőbb értelemben az Úr maga a „nagy nemzet”, mert Ő maga a mennyei és Ő maga a jóság; ugyanis egyedül Tőle van a szeretet és emberszeretet minden jósága; ezért az Úr maga a királysága, vagyis Ő minden az egész királyságában, ahogy ezt minden angyal elismeri a mennyben. Most már nyilvánvaló, hogy „nagy nemzetté tészlek” jelenti az Úr királyságát a mennyekben és a földön.

\[2\] Belső értelemben, ahol az Úrral és a szeretet mennyei dolgaival foglalkoznak, a „nemzet” az Urat és minden mennyei dolgot jelenti, ami nyilvánvaló a dolgokból, amelyekre fent hivatkoztunk a „nemzet" és „népek” jelentésére vonatkozóan (1258, 1259 sz.). Ezt a további fejezetek is igazolják. Ábrahámra vonatkozóan azt mondják:

_„És ne neveztessék ezután a te neved Ábrámnak, hanem legyen a te neved Ábrahám, mert népek sokaságának atyjává teszlek téged.”_ (Mózes I. könyve 17:5)

A h betűt „Ábrahámnál” Jehova nevéből vették, annak következtében, hogy Jehovát vagyis az Urat képviseli. Szárairól szintén azt mondják: Szárainak, a te feleségednek nevét ne nevezd Szárainak, mert Sára az ő neve. És megáldom őt, és fiat is adok ő tőle néked, és megáldom, hogy legyen népekké; nemzetek királyai származzanak ő tőle. (Mózes I. könyve 17:15, 16); ahol a „népek” jelentik a szeretet mennyei dolgait, és a „nemzetek királyai” az ebből eredő hit szellemi dolgait, mely egyedül az Úrhoz tartozik.

\[3\] Hasonló Jákobra vonatkozóan:

_„A te neved Jákób; de ne neveztessék többé a te neved Jákóbnak, hanem Izráel légyen neved. És nevezé nevét Izráelnek. És monda néki az Isten: Én vagyok a mindenható Isten, nevekedjél és sokasodjál, nép és népek sokasága légyen te tőled; és királyok származzanak a te ágyékodból.”_ (Mózes I. könyve 35:10, 11)

Ahol „Izrael” jelenti az Urat, és Ő Maga „Izrael” elsődleges értelemben, ez jól tudott mindenki számára; amikor Ő „Izrael”, nyilvánvaló az, hogy a „nemzet”, a „nemzetek gyülekezete” és a „királyok az Ő ágyékából” a szeretet mennyei és szellemi dolgai, ezért mindazok, akik a szeretet mennyei és szellemi dolgaiban vannak. Izmáelre, Ábrám Hágártól való fiára vonatkozóan azt mondják:

_Mindazáltal a szolgálóleány fiát is nemzetté(King James ford). teszem, mivelhogy a te magod ő._ (Mózes I. könyve 21:13, 18)

Amit Izmáel képvisel a megfelelő helyen látható; Ábrám „magja” maga a szeretet és ebből a „nemzet” kifejezést használják azokra, akik Izmáeltől származtak.

\[4\] Az, hogy a „nemzet” a szeretet mennyei dolgait jelenti, nyilvánvaló Mózesnél:

_„Mostan azért ha figyelmesen hallgattok szavamra és megtartjátok az én szövetségemet, úgy ti lesztek nékem valamennyi nép közt az enyéim; mert enyim az egész föld. És lesztek ti nékem papok birodalma és szent nemzet(King James ford)”_ (Mózes II. könyve 19:5, 6)

A „papok birodalmát” egyértelműen „szent nemzetnek” hívják, amely az Úr királyságát jelenti a mennyekben, és a földön, és amelyet a szeretet mennyei dolgai után neveztek el így.

Az Úr királysága az Ő királyi szerepéről kapta a nevét, amit a szeretet szellemi dolgai alapján neveztek el „szent népnek” és ezért a fent idézett részletben a „királyok az ő ágyékából” a szellemi dolgokat jelentik.

Jeremiásnál:

_„Ha eltünnek e törvények előlem, azt mondja az Úr, az Izráelnek magva is megszakad, hogy soha én előttem nép ne legyen.”_ (Jeremiás 31:36)

„Izrael magva” jelenti az emberszeretet mennyeijét; és amikor ez megszűnik, nincs többé nemzet az Úr előtt.

\[5\] Ésaiásnál:

_A nép, a mely sötétségben jár vala, lát nagy világosságot. Te megsokasítod e nemzetet (King James ford.)_ (Ésaiás 9:2, 3)

Ezt mondják a nemzetek egyházáról kiváltképpen; de általánosságban mindenkiről, akik tudatlanságban vannak és emberszeretetben élnek; ezek egy „nemzet”, mert ők az Úr királysága. Dávidnál:

_„Hogy láthassam választottaidhoz való jóvoltodat, és örvendezhessek nemzeted (King James ford.)_ _örömében; hogy dicsekedjem a te örökségeddel.”_ (Zsoltárok könyve 106:5)

Itt a „nemzet” egyszerűen az Úr királyságát jelenti. Ahogy a nemzet jelentése a szeretet mennyeisége és az abból eredő jó, ennek az észleléséből ered az a tény, hogy a Legősibb Egyház Emberét háztartások, nemzetségek és nemzetek alapján különböztették meg. Ez alapján ők érzékelték az Úr királyságát, ezáltal magát a mennyet is. Ebből az észlelésből ered a Jelentés megértése, és aztán ennek a földi Megjelenítése.

AC 1417. Hogy a „nagy nemzetet”a mennyei és a jóság alapján nevezik így, nyilvánvaló abból, amit már előzőleg elmondtunk, és megmutattunk, és abból, amit fent elmondtunk (1259 sz.). Így mindenki tudhatja mi a Nemzetek Egyháza helyes értelme.

AC 1418. _És megáldalak téged._ Ez jelenti a mennyei dolgok megtermékenyítését és a szellemi dolgok megsokszorozását, ami nyilvánvaló a „megáldás” jelentéséből az Igében, mellyel foglalkozunk.

AC 1419. _És felmagasztalom a te nevedet._ Ez jelenti a dicsőséget, ami minden magyarázat nélkül nyilvánvaló. Külső értelemben a „felmagasztalja a nevét”, és a „dicsőség” valamilyen világi dolgot jelent; azonban belső értelemben valami mennyeit. Ez a mennyei nem igyekszik a legnagyobb lenni, hanem a legcsekélyebb, mindent szolgálva, ahogy az Úr mondta Máténál:

_„De ne így legyen közöttetek; hanem a ki közöttetek nagy akar lenni, legyen a ti szolgátok; Valamint az embernek Fia nem azért jött, hogy néki szolgáljanak, hanem hogy ő szolgáljon, és adja az ő életét váltságul sokakért.”_ (Máté 20:26-28; Márk 10:44, 45)

A mennyei szeretet nem kíván egyvalaki sajátja lenni, hanem mindenkihez akar tartozni; így, ha másnak kívánjuk adni mindazt, ami a sajátunk, ebben van a mennyei szeretet lényege. Az Úr, lévén maga a szeretet, vagyis mindenki szeretetének lényege és élete a mennyekben, az emberi fajnak akarja adni mindazt, ami az Övé; mely azt jelenti, hogy az ember fia eljött, hogy életét adja sokak megváltására. Ebből nyilvánvaló, hogy belső értelemben a "név" és "dicsőség" együtt különböznek attól, mint amit külső értelemben jelentenek. A mennyben ezért mindent visszautasítanak, aki naggyá és legnagyobbá kíván válni; mert ez ellenkezik a mennyei szeretet lényegével és életével, melyek az Úrtól vannak. Így semmi sincs jobban ellenére a mennyei szeretetnek, mint az önszeretet. Ezekre vonatkozóan lásd, amit tapasztalatból elmondtunk előzőleg. (450, 452, 952 sz.).

AC 1420. _És áldás leszesz._ Ez jelenti, hogy az Úrtól vannak a dolgok mind általánosságban, mind részleteikben, nyilvánvaló az „áldás” jelentéséből. Az „áldásról” úgy beszélnek, hogy az minden jóság; külső értelemben testi, világi és természeti jóság, belső értelemben pedig szellemi és mennyei jóság. „Megáldani” az, hogy minden jóság forrása és minden jóság adója lenni. Ezt semmi esetre sem lehet elmondani Ábrámról, és mivel nyilvánvaló, hogy Ábrám az Urat képviseli, aki egyedül az „áldás”. Hasonló vonatkozik arra, amit Ábrámról mondanak itt:

_„Holott Ábrahám nagy és hatalmas néppé lesz; és benne megáldatnak a földnek minden nemzetségei.”_ (Mózes I. könyve 18:18)

Izsákról:

_„Megáldatnak a te magodban a földnek minden nemzetségei”_ (Mózes I. könyve 26:4)

Jákobról:

_„Te benned és a te magodban áldatnak meg a föld minden nemzetségei.”_ (Mózes I. könyve 28:14)

A nemzeteket nem lehet megáldani, és nincsenek is megáldva Ábrahámnál, Izsáknál, Jákobnál, és az ő magvaiknál, csak az Úrnál, ezt mindenki láthatja. Ezt mondják világosan Dávidnál:

_„Tartson neve mindörökké; viruljon neve, míg a nap lesz; vele áldják magokat mind a nemzetek, és magasztalják őt.”_ (Zsoltárok könyve 72:17)

Ahol az Úrral foglalkoznak. Újra:

_„Sőt áldássá tetted őt örökké”_ (Zsoltárok könyve 21:7)

Ahol szintén az Úrral foglalkoznak. Jeremiásnál:

_„Ő benne áldják majd magokat a nemzetek, és benne dicsekesznek.”_ (Jeremiás 4:2)

Ebből a fejezetből most nyilvánvaló, hogy az „áldás” jelenti az Urat, és amikor Őt „áldásnak” nevezik, azt jelenti, hogy Belőle van minden mennyei és szellemi dolog, mely egyedül a jóság; és mivel azok egyedül a jóság, így egyedül az igazság is. Amilyen arányban ott van a mennyei és szellemi jóság a természeti, világi és testi jóságban, ugyanolyan arányban jó és "áldás" az.

AC 1421. 3. vers. _És megáldom azokat, a kik téged áldanak, és a ki téged átkoz, megátkozom azt: és megáldatnak te benned a föld minden nemzetségei._ „És megáldom azokat, a kik téged áldanak” jelent minden boldogságot mindazoknak, akik szívből elfogadják az Urat; „és a ki téged átkoz, megátkozom azt” boldogtalanságot jelent azok számára, akik nem fogadják el Őt; „és megáldatnak te benned a föld minden nemzetségei”jelent minden igaz és jó dolgot, mely az Úrtól van.

AC 1422. _És megáldom azokat, a kik téged áldanak._ Ez jelent minden boldogságot azoknál, akik szívből elfogadják az Urat, ami nyilvánvaló az „áldás” jelentéséből, mely magában foglalja mindazon és minden egyes dolgot, mely az Úrtól van, valamint azokat, melyek jók, és amelyek igazak; így a mennyei, szellemi, természeti, világi és testi dolgokat. Mivel egyetemes értelemben az „áldás” átfogja mindezeket, a kapcsolatok révén a passzusokból látható, hogy mit jelent az "áldás”, mely illeszkedik azokhoz a dolgokhoz, melyekről beszélnek. Ebből nyilvánvaló, hogy a „megáldom azokat, a kik téged áldanak” jelent minden boldogságot azoknak, akik elfogadják az Urat, mert belső értelemben, ahogy már mondtuk, itt az Úrral foglalkoznak.

\[2\] Az ősi emberek között az „áldani Jehovát”, vagy az „Urat” a beszéd általános formája volt, ahogy ez nyilvánvaló az Igéből. Dávidnál:

_„A gyülekezetekben áldjátok az Istent, az Urat áldjátok, ti Izráel magvából valók!”_ (Zsoltárok könyve 68:27)

Újra:

_„Énekeljetek az Úrnak, áldjátok az ő nevét; hirdessétek napról-napra az ő szabadítását.”_ (Zsoltárok könyve 96:2)

Dánielnél:

_„Akkor Dánielnek megjelenteték az a titok éjjeli látásban. Áldá akkor Dániel az egek Istenét. Szóla Dániel, és monda: Áldott legyen az Istennek neve örökkön örökké: mert övé a bölcseség és az erő.”_ (Dániel 2:19, 20)

Zakariásról és Simeonról is azt olvassuk, hogy „áldják az Urat” (Lukács 1:64; 2:28). Itt nyilvánvaló, hogy „áldani az Urat” az, hogy énekelni Neki, hirdetni az Ő üdvösségének jó híreit, prédikálni az Ő bölcsességét és erejét, és így szívből megvallani és bizonyítani az Urat. Akik ezt teszik, az Úr által áldottak, vagyis az áldáshoz tartozó dolgokkal megajándékozottak, nevezetesen a mennyei, szellemi, természeti, világi és testi jósággal; ezek, amikor ilyen sorrendben követik egymást, azon jóság, melyben boldogság van.

\[3\] Az „áldani Jehovát”, vagy az „Urat”, vagy "Jehova, vagy Úr által áldottnak lenni”, a beszéd egy általános formája volt, ezért azt is szokásos volt mondani „áldott Jehova”, mint Dávidnál:

_„Áldott az Úr, hogy meghallgatta esedezéseimnek szavát”_ (Zsoltárok könyve 28:6)

_„Áldott az Úr, hogy csodálatossá tette kegyelmét rajtam, mint egy megerősített városon!”_ (Zsoltárok könyve 31:21)

_„Áldott az Isten, a ki nem vetette meg könyörgésemet, és kegyelmét nem vonta meg tőlem.”_ (Zsoltárok könyve 66:20)

_„Áldott az Úr Isten, Izráelnek Istene, a ki csudadolgokat cselekszik egyedül!_ _Áldott legyen az ő dicsőséges neve mindörökké, és teljék be dicsőségével az egész föld.”_ (Zsoltárok könyve72:18, 19)

_„Áldott vagy te, Uram! Taníts meg engem a te rendeléseidre.”_ (Zsoltárok könyve 119:12)

_„Áldott az Úr, az én kőváram, a ki hadakozásra tanítja kezemet”_ (Zsoltárok könyve 144:1)

Lukácsnál:

_„És Zakariás, az ő atyja beteljesedék Szent Lélekkel, és prófétála mondván: Áldott az Úr, Izráel Istene, hogy meglátogatta és megváltotta az ő népét”_ (Lukács 1:67, 68)

AC 1423. _És aki téged átkoz, megátkozom azt_. Ez boldogtalanságot jelent azok számára, akik nem fogadják el Őt, nyilvánvaló az „átkozottnak lenni” ás „átok” jelentéséből, mivel ez elfordulás az Úrtól, ahogy azt már előzőleg megmutattuk (245, 379 sz.), és következésképpen az Ő el nem ismerése; mert azok, akik nem ismerik Őt, elfordulnak Tőle. Ezért az „átok” itt magában foglal minden olyan dolgot, amely ellenkező azokkal, melyeket az „áldás” tartalmaz.

AC 1424. _És megáldatnak te benned a föld minden nemzetségei._ Ez jelent minden igaz és jó dolgot, mely az Úrtól van, ami nyilvánvaló az „áldás” jelentéséből, mellyel a jelen és megelőző versben foglalkoztunk, valamint a „föld minden nemzetsége” jelentéséből, lévén az minden jóság és igazság. Az Igében a „nemzetségek” hasonlót jelentenek, mint a „nemzetek” és „népek” mindkettőről beszélnek; és azt mondják a „nemzetek nemzetségei” és „népek nemzetségei”. A „nemzetek”, ahogy már megmutattuk, a jóságot jelentik, a „népek”, ahogy már megmutattuk, az igazságot (1259 sz.); ezért a „nemzetségek” a jóságot és az igazságot is jelentik (1261 sz.). Az oka annak, hogy a „föld minden nemzetségének” nevezik ezeket az, hogy minden jóság és igazság a szeretet hitéé, mely az egyházé. Az, hogy a „föld” az egyházat jelenti, következésképpen az egyház hitét, már fent megmutattuk (566 sz.).

AC 1425. 4. vers. _És kiméne Ábrám, a mint az Úr mondotta vala néki, és Lót is kiméne ő vele: Ábrám pedig hetvenöt esztendős vala, mikor kiméne Háránból._ „Ábrám”, ahogy már elmondtuk, az Urat, és az Ő Emberi Lényegét képviseli. „És kiméne Ábrám, a mint az Úr mondotta vala néki" jelenti az Ő haladását az Isteni dolgok felé; „és Lót is kiméne ő vele” jelenti azt, ami érzékekből fakadó; „Lót” képviseli az Urat, mint az Ő érzéki és testi emberét; „Ábrám pedig hetvenöt esztendős vala” jelenti, hogy még nincs túl sok Isteni; „mikor kiméne Háránból” jelenti az Úrnak egy rejtett állapotát.

AC 1426. „Ábrám” az Urat, és az Ő Emberi Lényegét képviseli, nyilvánvaló mindabból, amit Ábrámról mondanak. Továbbiakban ő képviseli az Urat mind az emberi, mind az isteni Lényegben, és akkor „Ábrahámnak" hívják őt. A dolgok, melyeket eddig mondtunk az első verstől, az Úr első szellemi figyelmét képviselik, és azt jelentik, hogy Ő volt az, aki mennyeivé, és így Istenivé tette a dolgokat. Itt kezdődik az Ő Emberi Lényegének az Isteni Lényegébe való fejlődése.

AC 1427. _És kiméne Ábrám, a mint az Úr mondotta vala néki_. Ez jelenti az Ő haladását az Isteni dolgok felé, ahogy az nyilvánvaló az elmondottakból.

AC 1428. _És Lót is kiméne ő vele._ Ez jelenti azt, ami érzékekből fakadó és „Lót” képviseli az Urat, mint az Ő érzéki és testi emberét, nyilvánvaló abból, ami Lóttal történt a következőkben, amikor azt mondják, hogy elkülönült Ábrámtól, és az angyalok megmentették. Azonban a továbbiakban, amikor elkülönült, Lót másik képviseletet vett fel, melyre vonatkozóan az Úr könyörületességéből itt beszélünk. Az nyilvánvaló, hogy az Úr úgy született, mint más ember, de egy szűz anyától, és Ő birtokolta azt, ami érzéki és testi, mint más ember, de különbözött a többi embertől abban a tényben, hogy az Ő érzékije és testije miután egyesült a mennyei dolgokkal, Istenivé vált. Az Úr érzéki és testi énjét, vagy ami ugyanaz, az Ő érzéki és testi emberét, amilyen az a gyermekkori állapotában volt – ami nem olyan, mint amivé vált, amikor a mennyei dolgok eszközeivel egyesült az Istenivel –, Lót képviseli.

AC 1429. _Ábrám pedig hetvenöt esztendős vala._ Ez jelenti, hogy még nincs túl sok Isteni, nyilvánvaló az „ötös” szám jelentéséből, lévén az kicsi, és a "hetvenes" száméból, ami szent. Az, hogy az „öt” jelenti a kicsit, már fent megmutattuk (649 sz.); és a „hetven”, mint a „hét” jelenti mindazt, ami szent (395, 433, 716, 881 sz.). Itt, mivel a „hetvenként” az Úrról beszélnek, a szent Istenit jelenti. Belső értelemben Ábrám éveinek száma más dolgokat is jelent, ami nyilvánvaló abból, amit már elmondtunk, és megmutattunk előzőleg az évekre és számokra vonatkozólag (482, 487, 493, 575, 647, 648, 755, 813 sz.). Valamint abból a tényből is, hogy nincs szótag és semmi más az Igében, amelynek nincs belső értelme; mert amennyiben szellemi és mennyei dolgok nem lennének benne, meg sem említették volna, hogy Ábrám hetvenöt esztendős volt. Nem is akkor történt volna ez meg, amikor Ábrahám ennyi idős volt, amely nyilvánvaló más számokból, mind az évek és a mértékek terén, ahogy az Igében szerepel.

AC 1430. _Mikor kiméne Háránból._ Ez jelenti az Úrnak egy homályos állapotát, hasonlót az ember gyermekkorához, ami nyilvánvaló „Hárán" jelentéséből az előző fejezetben, ahova Tháré először elment Ábrámmal, és ahol Tháré, Ábrám atyja meghalt (Mózes I. könyve 11:32, 22). Valamint a következőkben, ahol Jákob Háránba ment, ahol Lábán lakott (Mózes I. könyve 27:43; 28:10; 29:4). Hárán olyan terület volt, ahol az imádat külső volt; valójában, ahogy az Tháréra, Ábrámra és Lábánra vonatkozik, bálványimádó volt. Mégis belső értelemben nem ugyanazt jelenti, mint külső értelemben, hanem valami rejtettet. Amikor külső értelemből átmegyünk a belső értelembe, a bálványimádás elképzelése nem marad meg, hanem kitörlődik, ugyanúgy, ahogy a szent szeretet elképzelése emelkedik ki a hegyek említéséből (795 sz.); a külső értelemből a belsőbe való áttéréskor a hegy elképzelése először megsemmisül, és ott marad a magasság elképzelése, és a magasság a szentséget képviseli. Minden más esetben is így van.

AC 1431. 5. vers. _És felvevé Ábrám az ő feleségét Szárait, és Lótot, az ő atyjafiának fiát, és minden szerzeményöket, a melyet szereztek vala, és a cselédeket, a kikre Háránban tettek vala szert, és elindulának, hogy Kanaán földére menjenek, és el is jutának a Kanaán földére_. „És felvevé Ábrám az ő feleségét Szárait” jelenti a jóságot, melyhez csatlakozott az igazság; „Abram” ahogy már mondtuk, az Urat jelenti; itt a gyermek Urat; „Szárai", mint „feleség” az igazságot jelenti; „és Lótot, az ő atyjafiának fiát” jelenti az érzékekből fakadó igazságot – az elsőt, melyet egy gyermekbe elültettek; "és minden szerzeményöket, a melyet szereztek vala” jelent minden olyan dolgot, mely az érzékekből fakadó igazságé; „és a cselédeket, a kikre Háránban tettek vala szert” jelent minden élő lényeget, ami lehetséges volt a homályos állapotban; „és elindulának, hogy Kanaán földére menjenek” jelenti, hogy az Úr a szeretet mennyei dolgai felé fejlődik; „és el is jutának a Kanaán földére” jelenti, hogy az Úr eljutott a szeretet mennyei dolgaihoz.

AC 1432. _És felvevé Ábrám az ő feleségét Szárait._ Ez jelenti a jóságot, melyhez csatlakozott az igazság, ami nyilvánvaló az Igében az _ember és felesége_ jelentéséből (915 sz.); itt, belső értelemben, Szárai jelenti az igazságot. Az ember minden dolgában, mind általánosságban, mind részleteiben, ott van a házasság képe. Nincs olyan kis rész, mely nem tartalmazná ezt a képet, legyen az bár külső ember és minden, ami hozzátartozik, vagy legyen az a belső ember és minden hozzá tartozó dolog. Ennek oka, hogy minden dolog, mind általánosságban, mind részleteiben az Úrtól és az Ő Emberi Lényegének az Ő Isteni Lényegével való egységéből ered, mint egy házasságban; valamint a kötődésből, vagy mennyei házasságból a királyságával a mennyekben és a földön. Jelen esetben ezért, ahol az igazság van képviselve, mely az Úr jóságához csatlakozott – mindez az Ábrámra vonatkozó történelmi tények által – ez más módon nem képviselhető, csak egy „feleség” által. Fent látható, hogy a házasság képe van minden dologban mind általánosságban, mind részleteiben. (54, 55, 718, 747, 917 sz.).

AC 1433. Az, hogy „Ábram” az Urat jelenti, jelen esetben a gyermek Urat, és „Szárai", mint „feleség” az igazságot jelenti, nyilvánvaló mindabból, ami eddig elmondtunk.

AC 1434. _És Lótot, az ő atyjafiának fiát._ Ez jelenti az érzékekből fakadó igazságot – az elsőt, melyet egy gyermekbe elültettek, nyilvánvaló „Lót” jelentéséből, lévén az érzékekből fakadó – ahogy azt az előző vers magyarázatában elmondtuk – és a „fiú” jelentéséből, lévén az igazság (264, 489, 491, 533 sz.); valamint a „testvér” jelentéséből, mert az a hit igazsága (367 sz.). Az érzékekből fakadó igazság az, amit itt jelent, mert belső értelemben nem tükröződnek vissza a személyek vagy szavak, csak a jelentés. A mennyben nem tudják azt, hogy ki Lót, csak a minőséget, melyet ő képvisel. Azt sem tudják, hogy mi a fiú, csak a szellemi állapotot ismerik, mely által valaki olyan, mint a fiú; sőt azt sem tudják, hogy mi a testvér, kivéve a testvériséget, ami a mennyben van. Ami az érzékekből fakadó igazságot illeti, ez az első igazság, ami beültetődik gyermekkorban, ugyanis a megítélés ennél nem megy magasabbra. Az érzékekből fakadó igazság abból áll, hogy minden világi és földi dolgot úgy látunk, mint amit az Úr teremtett. Mindennek és mindegyiknek célja van, és minden dolog, bármi legyen is az, az Úr királyságának egy bizonyos képe. Ezt az érzékekből fakadó igazságot egyedül a mennyei emberben ültették el. Mivel az Úr volt az egyedüli mennyei ember, ezeket, és a hasonló értelmi igazságokat ültették bele korai gyermekkorában; így készítették elő Őt a mennyei dolgok befogadására.

AC 1435. _És minden szerzeményöket, a melyet szereztek vala._ Ez jelent minden olyan dolgot, mely az érzékekből fakadó igazságé, ami nyilvánvaló abból, amit már elmondtunk. Minden ismeretanyagot, melyről egy ember gondolkozik, „szerzeménynek”, vagy „lényegnek” hívnak. Az ismeretanyag megszerzése nélkül az ember nem lehet olyan ember, akinek bármilyen gondolati elképzelése van. A gondolatok elképzelései azokon a dolgokon alapulnak, melyek az érzékek dolgainak révén hatással vannak az emlékezetre. Ezért az ismeretanyag a szellemi dolgok eszköze; és a hatások, melyek a test gyönyörűségeiből vannak, a mennyei dolgok eszközei. Mindezeket a „lényeget kapott tíznek” hívják, és valójában Háránban van, amely egy homályos állapotot jelent, mint a csecsemőkor a gyermekkorig.

AC 1436. _És a cselédeket, a kikre Háránban tettek vala szert._ Ez jelent minden élő lényeget, ami lehetséges volt a homályos állapotban, ami nyilvánvaló a „lélek” (cseléd) jelentéséből, lévén az, ami élő lényeg; és „Hárán” jelentéséből, ami egy homályos állapot, melyre vonatkozólag lásd a megfelelő verset. A lélek valódi értelemben azt jelenti, ami elő az emberben, így az ő igazi életét. Az emberben, ami él, az nem a test, hanem a lélek, és a test a lélek által él. Az ember élete maga, vagy az ő élő része a mennyei szeretetből van; semmi sem lehet élő, amely nem ebből ered. Ezért a „lélek” itt a jóságot jelenti, mely a mennyei szeretetből él, és mely jóság maga az élő lényeg. Betű szerinti értelemben a „lélek” (cseléd) itt az összes embert jelenti, és minden állatot, amely él, és amelyet maguknak megszereztek; de belső értelemben semmi mást nem jelent, mint az élő lényeget.

AC 1437. _És elindulának, hogy Kanaán földére menjenek._ Ez jelenti, hogy az Úr a szeretet mennyei dolgai felé fejlődik, nyilvánvaló a „Kánaán földjének” jelentéséből. Kánaán földje képviseli az Úr királyságát a mennyekben és a földön, ami nyilvánvaló sok dologból az Igében. Az oka az, hogy a Képviselő Egyházat megalapították, melyben minden dolog, általánosságban és részleteiben, az Urat és az Ő királyságának mennyei és szellemi dolgait képviselte. Nem csak a szertartások voltak képviselők, hanem minden velük kapcsolatos dolog, vagyis a személyek, akik a szertartást végezték, a szertartásnál használt dolgok, sőt a szertartás helyei is. Mivel a Képviselő Egyház ott volt, a földet Szent Fölnek hívták, bár az minden volt, csak nem szent, mivel bálványimádók és szentségtörők laktak ott. Ez az oka annak, amiért "Kánaán földje" itt, és a következőkben a szeretet mennyei dolgait jelenti; mert a szeretet mennyei dolgai, és csak ezek egyedül, az Úr királyságában vannak, és ezek alkotják az Ő királyságát.

AC 1438. _És el is jutának a Kanaán földére._ Ez jelenti, hogy az Úr eljutott a szeretet mennyei dolgaihoz, nyilvánvaló abból, amit most elmondtunk Kánaán földjére vonatkozóan. Itt az Úr életének első dolgát írják le – születéstől gyermekkorig – vagyis, hogy eljutott a szeretet mennyei dolgaihoz. A szeretet mennyei dolgai a legalapvetőbbek, a maradék belőlük jön. Először Ő ezekkel átitatódott; mert ezekből, mint magokból azután minden dolog gyümölcsözővé vált. Maga a mag Őbenne mennyei volt, mert Jehovától született, ezért Ő volt az egyetlen, akiben ez a mag létezett. Minden emberben, bármilyen legyen is, nem más a mag, mint valami bűnös és pokoli, amelyben, és amelytől a sajátja van; és ez abból, amit az apától örökölt, ahogy ez mindenki számára ismert. Ennélfogva, hacsak nem kapott az Úrtól egy új magot és egy új Sajátot, vagyis egy új akaratot és új megértést, nem lehet más, csak pokolra ítéltetett, melytől minden embert, szellemet és angyalt visszahúz az Úr, és folyamatosan vissza is tart.

AC 1439. 6. vers. _És általméne Ábrám a földön mind Sikhem vidékéig, Móréh tölgyeséig. Akkor Kananeusok valának azon a földön_. „És általméne Ábrám a földön mind Sikhem vidékéig” jelenti az Úr második állapotát, amikor a szeretet mennyei dolgai szemmel láthatóvá váltak számára, melyet „Sikhem” jelent; „Móréh tölgyeséig” jelenti a harmadik állapotot, vagyis az első észlelést, amely „Móréh tölgyese”; „Akkor Kananeusok valának azon a földön” jelenti az anyától való gonosz örökséget az Ő külső emberében.

AC 1440. _És általméne Ábrám a földön mind Sikhem vidékéig_. Ez jelenti az Úr második állapotát, amikor a szeretet mennyei dolgai szemmel láthatóvá váltak számára, ami nyilvánvaló az előzőekből és mindezen események rendjéből. Az előzőekből, ahol az Úr a szeretet mennyei dolgaiban fejlődik és eljut hozzájuk, amit az „elindulának, hogy Kanaán földére menjenek” és „el is jutának a Kanaán földére” jelent; az események sorában pedig, miután az Úr a szeretet mennyei dolgaiban fejlődött és eljutott hozzájuk, azok nyilvánvalóvá lettek számára. A mennyei dolgokban benne van a lélek igazi fénye, mert az maga az Isteni, vagyis maga Jehova van bennük. Az Úr egyesítette az Emberi Lényeget az Isteni Lényeggel, amikor elért a mennyei dolgokhoz, és ez nem lehetett másként, mint hogy Jehova megjelent Neki.

AC 1441. Hogy ezeket a dolgokat jelenti „Sikhem”, nyilvánvaló abból a tényből, hogy Sikhem volna az első állomás Kánaán földjén, a Szíriából vagy Háránból való utazás során; mivel „Kánaán földje” jelenti a szeretet mennyei dolgait, ezért nyilvánvaló, hogy első megjelenésüket Sikhem jelenti. Amikor Jákob Háránból visszatért Kánaán földjére, hasonló módon Sikhembe jött, ahogy a következő fejezetből nyilvánvaló:

_Jákób pedig méne Szukkóthba és építe magának házat, barmainak pedig hajlékokat csinála, s azért nevezé a hely nevét Szukkóthnak. Annakutána minden bántás nélkül méne Jákób Mésopotámiából jövet Sikhem városába, mely vala a Kanaán földén, és letelepedék a város előtt. És oltárt állíta ott._ (Mózes I. könyve 33:17-20)

Ahol „Sikhem” jelenti a világosság elejét. Dávidnál:

_„Az ő szent helyén mondotta Isten: Örvendezek, kiosztom Sikemet és kimérem a Szukkót völgyét: Enyim Gileád és enyim Manasse, Efraim az én fejemnek oltalma: Júda az én törvény-rendelőm. Moáb az én mosdómedenczém, Edomra vetem az én sarumat; te Filisztea nékem örülj!”_ (Zsoltárok könyve 60:8-10)

Ahol „Sikem” jelentése hasonló. Azt, hogy a nevek semmi mást nem jelentenek, mint az időszerű dolgokat (res), és ugyanígy „Sikhem” is, tisztán látható Dávid prófétai kijelentéseiből; egyébként ez csupán a nevek összegyűjtése lenne. Az, hogy Sikemet a menedék városává (Józsué 20:7), valamint a papok városává (Józsué 24:21) tették és szerződést kötöttek ott (Józsué 24:1, 25), is hasonlókat foglal magába.

AC 1442. _Móréh tölgyeséig._ Ez jelenti az első észlelést, ami nyilvánvaló a sorrendből is. Amint Jehova megjelent az Úrnak az Ő mennyei dolgaiban, az már nyilvánvalóvá vált, mert elnyerte az észlelést, minden észlelés a mennyei dolgokból van. Azt, hogy mi az észlelés, már elmondtuk és megmutattuk előzőleg (104, 202, 371, 483, 495, 503, 521, 536, 865 sz.). Mindenki kap észlelést az Úrtól, amikor a mennyei dolgokhoz jön. Azok, akik mennyei emberekké váltak, mint a Legősibb Egyház emberei, mindnyájan kaptak észlelést, ahogy előzőleg megmutattuk (125, 597, 607, 784, 895 sz.). Akik szellemi emberré váltak, vagyis emberszeretetet kaptak az Úrtól, valami észleléshez hasonlóval bírnak; vagy inkább a tudat parancsával, többé-kevésbé világosan, arányosan azzal, amennyire az emberszeretet mennyei dolgaiban vannak. Az emberszeretet mennyei dolgai ezzel együtt járnak; mert bennük egyedül az Úr van jelen, és ezekben Ő megjelenik az embernek. Mennyivel inkább így kellett lenni a helyzetnek az Úrral, aki csecsemőkorától fogva Jehovához tartott, és csatlakozott Hozzá, és egyesült Vele, így váltak Eggyé.

AC 1443. Arra vonatkozóan, hogy „Móréh tölgyese” az első észlelés, a helyzet a következő. Az embernek vannak értelmi dolgai, észbeli dolgai, és emlékezeti dolgai (scientifica); a legbelsőbb dolgai értelmiek, a belső dolgai észbeliek, a külső dolgai pedig emlékezetiek (scientifica); mindezeket a szellemi dolgainak hívják, melyek az itt leírt sorrendben vannak. A mennyei ember értelmi dolgai mindenfajta fából álló kertekhez hasonlóak. Az észbeli dolgai a cédrus és hasonló fák erdejéhez, mint amilyenek Libanonban voltak; azonban az ismeretanyaga (scientifica) a tölgyfához hasonlít, és az egybefonódott ágak olyanok, mint a tölgyé. Maguk a fák az észlelést jelentik, mint az Édentől keletre lévő kert fái a legbelsőbb észlelést, vagy az értelmi dolgokét (99, 100, 103 sz.), Libanon erdejének fái a belső észlelést, vagyis az észbeli dolgokat. A tölgyfák a külső észlelést, vagy az ismeretanyagot, mely a külső emberhez tartozik. Itt a „Móréh tölgyese” az Úr első észlelését jelenti, mert Ő még gyermek volt, és az Ő szellemi dolgai nem voltak belsőbbek, mint ez. Emellett Móréh tölgyese az a hely volt, ahova Izrael fiai először jöttek, amikor átkeltek a Jordánon és meglátták Kánaán földjét; erre vonatkozóan Mózesnél: „Akkor mondd el az áldást a Garizim hegyén, az átkot pedig az Ebál hegyén. Nemde azok túl vannak a Jordánon, a napnyugoti út megett, a Kananeusok földén, a kik a síkságon laknak Gilgálnak átellenében, a Móré tölgyei mellett?!” (Mózes V. könyve 11:29, 30), mely szintén az első észlelést jelenti, ugyanis Izrael fiainak belépése a hívőknek az Úr királyságába való belépését képviseli.

AC 1444. _Akkor Kananeusok valának azon a földön._ Ez jelenti az anyától való gonosz örökséget az Ő külső emberében, ami nyilvánvaló abból, amit már elmondtunk arra vonatkozóan, amit az Úr örökölt. Ő úgy született, mint más emberek, és az anyjától gonoszságokat örökölt, melyek ellen harcolt, és melyeken felülkerekedett. Az jól tudott, hogy az Úr elszenvedte és kiállta a legutálatosabb kísértéseket: oly nagy kísértéseket, hogy egyedül és saját erejével harcolt az egész pokol ellen. Senki sem szenvedheti el a kísértéseket, csak akkor, ha a gonosz ragaszkodik hozzá; az, akinél nincs gonosz, nem mehet keresztül a legkisebb kísértésen sem; a pokoli lelkek a gonoszra ösztönöznek.

\[2\] Az Úrban semmi gonosz nem volt, ami tényleges, vagy a sajátja, ahogy az minden emberben megvan, hanem az anyától való öröklött gonosz, amit itt „Kananeusok valának azon a földön” kifejezéssel neveznek meg. Erre vonatkozóan, lásd, amit már fent elmondtunk az 1. passzusnál (1414 sz.), vagyis, hogy két öröklött természet született az emberben: az egyik az apától, a másik az anyától. Ami az apától származik, az örökkévalóságig megmarad, de az anyától származót az Úr megsemmisíti, mialatt az ember újjászületik. Az Úr apjától öröklött természete Isteni volt. Az anyától származó természete gonosz volt, és ezzel foglalkoznak itt, és ezek miatt ment keresztül kísértéseken (Márk 1:12, 13; Máté 4:1; Lukács 4:1, 2). Ahogy már elmondtuk, nem volt valós gonoszsága, vagy sajátja, sem az anyától öröklött bármilyen gonoszsága, miután felülkerekedett a poklon a kísértések eszközeivel. Azért itt azt mondják, hogy oly gonoszság volt ekkor, vagyis, hogy „Kananeusok valának azon a földön”.

\[3\] Kananeusok azok voltak, akik a tenger mellett és a Jordán partjainál laktak, ami nyilvánvaló Mózesnél. A visszatérő kémek azt mondták:

_„Elmentünk vala arra a földre, a melyre küldöttél vala minket, és bizonyára tejjel és mézzel folyó az, és ez annak gyümölcse! Csakhogy erős az a nép, a mely lakja azt a földet, és a városok erősítve vannak, és felette nagyok; sőt még Anák fiait is láttuk ott. Amálek lakik a dél felől való földön, és Khitteus, Jebuzeus és Emoreus lakik a hegyeken; a tenger mellett, és a Jordán partján pedig Kananeus lakik.”_ (Mózes IV. könyve 13:28-30)

Az, hogy a kananeusok a tenger mellett, és a Jordán partján laktak, ennélfogva a külső emberben levő gonoszságot jelenti, mint amilyen az anyától ered; mert a tenger és a Jordán volt a határ.

\[4\] Az, hogy az ilyen gonoszságot jelentik a kananeusok, Zakariásnál is nyilvánvaló:

_„És nem lészen többé Kananeus a Seregek Urának házában e napon.”_ (Zakariás 14:21)

Ahol az Úr királyságával foglalkoznak; és ez jelenti azt, hogy az Úr uralkodni fog a gonosz felett, amelyet a kananeusok képviselnek, és kidobja azt a királyságából. A gonosz minden fajtáját jelentik Kánaán földjének bálványimádó nemzetei, melyek között ott voltak a kananeusok is (Mózes I. könyve 15:15, 19, 21; Mózes II. könyve 3:8, 17; 23:23, 28; 33:2; 34:11; Mózes V. könyve 7:1; 20:17; Józsua 3:10; 24:11; Bírák könyve 3:5). Hogy melyik nemzet milyen gonoszságot jelent, azt az Úr Isteni könyörületességéből, máshol mondjuk el.

AC 1445. 7. vers. _És megjelenék az Úr Ábrámnak, és monda néki: A te magodnak adom ezt a földet. És Ábrám oltárt építe ott az Úrnak; a ki megjelent vala néki_. „És megjelenék az Úr Ábrámnak” jelenti, hogy Jehova megjelent az Úrnak, mialatt gyermek volt; „és monda néki: A te magodnak adom ezt a földet” jelenti azt, hogy a mennyei dolgokat azoknak kell adni, akik hisznek benne; „és Ábrám oltárt építe ott az Úrnak; a ki megjelent vala néki” jelenti az Atyának első imádatát a mennyei szereteten keresztül.

AC 1446. _És megjelenék az Úr Ábrámnak._ Ez jelenti azt, hogy Jehova megjelent az Úrnak, mialatt gyermek volt, nyilvánvaló a megelőző dolgokból; az Úr igazi képviseletéből, mely Ábrám; valamint a sorrendből, amely szerint elnyerte a mennyei dolgokat, aztán az észlelést, melyből az következik, hogy látta Jehovát.

AC 1447. _És monda néki: A te magodnak adom ezt a földet._ Ez jelenti azt, hogy a mennyei dolgokat azoknak kell adni, akik hisznek benne, ami nyilvánvaló a „mag” jelentéséből, és a „föld” jelentéséből. Azt, hogy a „mag” az Úrban való hitet jelenti, fent már megmutattuk (255, 256 sz.); azt, hogy a „föld” a mennyei dolgokat jelenti, szintén megmutattuk ennek a fejezetnek 1. versénél (620, 636, 662, 1066 sz.). Betű szerinti értelemben „Ábrám magja” a Jákóbtól való utódot jelenti, a „föld” pedig magát Kánaán földjét, amit nekik adhattak birtokba, ezáltal ők képviselhették az Úr királyságának és egyházának mennyei és szellemi dolgait, és a Képviselő Egyház közöttük alapíttathatik meg, mivel úgy volt, hogy az Úr ott születik. Azonban belső értelemben semmi mást nem jelent a „mag”, mint az Úrban való hitet, a „föld” pedig semmi más, mint a mennyei dolgok. Jelen fejezetben azt, hogy a mennyei dolgokat azoknak lehetett adni, akik Benne hittek. Azt már többször megmutattuk, hogy mit jelent az Úrban való hitet bírni.

AC 1448. É_s Ábrám oltárt építe ott az Úrnak; a ki megjelent vala néki._ Ez jelenti az Atyának első imádatát a mennyei szereteten keresztül, ami nyilvánvaló az „oltár” jelentéséből, mivel az imádat első számú képviselője (921 sz.).

AC 1449. 8. vers. _Onnan azután a hegység felé méne Bétheltől keletre és felüté sátorát: Béthel vala nyugatra, Hái pedig keletre, és ott oltárt építe az Úrnak, és segítségűl hívá az Úr nevét_. „Onnan azután a hegység felé méne Bétheltől keletre” jelenti az Úr negyedik állapotát, mikor gyermek volt, vagyis a szeretet mennyei dolgainak fejlődését az által, hogy átvitték a Bétheltől keletre lévő hegyre; „és felüté sátorát” jelenti a hit szent dolgait; „Béthel vala nyugatra, Hái pedig keletre” jelenti, hogy az Ő állapota még homályos volt; „és ott oltárt építe az Úrnak” jelenti az Ő Atyjának külső imádatát ebben az állapotban; „és segítségűl hívá az Úr nevét” jelenti az Ő Atyjának belső imádatát ebben az állapotban.

AC 1450. _Onnan azután a hegység felé méne Bétheltől keletre._ Ez jelenti az Úr negyedik állapotát, mikor gyermek volt, nyilvánvaló az előzőekből, a következőkből és magából a sorrendből. A sorrend az volt, hogy az Úr legelőször átitatódjon a szeretet mennyei dolgaival csecsemőkora óta. A szeretet mennyei dolgai Jehova és a felebarát iránti szeretet, és az ezekben lévő ártatlanság. Ezekből, mint az élet igazi szökőkútjaiból, folyik minden más dolog, mind általánosságban, mind részleteiben; mivel minden más dolog csupán származék. Ezeket a mennyei dolgokat az emberbe főleg a csecsemőkortól a gyermekkorig ültetik bele, valójában tudás nélkül. Az Úrtól folynak belé, és hatnak rá, még mielőtt az ember tudná, hogy mi a szeretet és mi a hatás; ahogy ezt a csecsemőkori, majd a korai gyermekkori állapotokból láthatjuk. Ezek a dolgok az emberben a maradványok, melyekről számos alkalommal beszéltünk; melyeket az Úr ültet el, és halmoz fel az élet utáni használatra (468, 530, 560, 561, 660, 661 sz.). Mivel az Úr ugyanúgy született, mint más ember, Őt is sorban vezették be a rend szerint a mennyei dolgokba: fokozatosan, a csecsemőkortól a gyermekkorig; majd ezek után a tudásba. Hogy erre vonatkozóan mi a helyzet Vele, azt ebben a versben írták le, míg a következőkben Ábrahám egyiptomi tartózkodása jelképezi ezt.

_._

AC 1451. _Az, hogy „a hegység felé méne Bétheltől keletre_” jelenti a szeretet mennyei dolgainak fejlődését, nyilvánvaló a "hegy” jelentéséből, ami a mennyei, mint azt már megmutattuk (795, 796 sz.). Ugyanúgy a „kelet” jelentéséből, lévén az Maga Jehova, mint szeretet; mert Ő maga a Kelet, amit már előzőleg megmutattunk (101 sz. és máshol), valamint „Béthel” jelentéséből, ami a mennyei dolgok tudása. A mennyei dolgokat az emberben mind tudás nélkül, mind tudással ültetik el. Mennyei dolgokat tudás nélkül a csecsemőkortól a gyermekkorig, ahogy az előbb elmondtuk; tudással pedig gyermekkortól felnőtt korig. És mivel az Úr a mennyei dolgok tudása felé haladt, amit „Béthel” jelent, ezért itt azt mondják, hogy Ábrám a Bétheltől keletre lévő hegyekbe ment.

AC 1452. _És felüté sátorát._ Hogy ez jelenti a hit szent dolgait, nyilvánvaló a „sátor” jelentéséből, ami a szeretet szentsége, következésképpen a szeretetből fakadó hit szentsége, ahogy azt előzőleg megmutattuk (414 sz.). „Felüti sátrát” itt azt jelenti, hogy elkezdődött.

AC 1453. _Béthel vala nyugatra, Hái pedig keletre_ jelenti, hogy az Úr állapota még homályos volt a mennyei és szellemi dolgok ismeretének vonatkozásában. Mert egy dolog a mennyei dolgokban lenni, és megint más a mennyei dolgok ismeretében lenni. A csecsemők és gyermekek inkább vannak a mennyei dolgokban, mint a felnőttek, mert ők szeretik szüleiket, és közös szeretetben, ártatlanságban vannak. Azonban a felnőttek inkább a mennyei szeretet ismeretében vannak, mint a csecsemők és gyermekek, míg nagyon sokan közülük nincsenek a szeretet mennyei dolgaiban. Mielőtt az embert a szeretet és hit dolgaiban irányítják, egyfajta homályos állapotban van, a tudásra vonatkozóan. Ezt az állapotot írják le azzal, hogy Béthel a tenger felé, azaz nyugatra van, Hái pedig keletre. Ahogy már mondtuk, „Béthel” jelent a mennyei dolgok tudását; „Hái” azonban a világi dolgok tudását. A mennyei dolgok tudásáról mondják, amikor homályba veszik, azt, hogy „nyugatra” van, mivel az Igében a „nyugat” a homályosságot jelenti. A világi dolgok tudásáról mondják azt, hogy „keletre” van, amikor azok világosak, mert a nyugattal ellentétben a kelet a világosság. Nincs szükség annak igazolására, hogy a nyugatnak és keletnek ez a jelentése, mivel ez igazolás nélkül is mindenki számára nyilvánvaló.

\[2\] Az, hogy „Béthel” jelenti a mennyei dolgok tudását, látható az Ige más fejezeteiből is, ahol Béthelt említik. Mint a következő fejezetben, ahol azt mondják, hogy Ábrám folytatta útját dél felé, Béthelig, arra a helyre, ahol a sátra volt a kezdetekkor, Béthel és Hái között, az oltár helyéhez, melyet felállított (Mózes I. könyve 13:3, 4), ahol „útján délről Béthelbe” jelenti a tudás világosságába való fejlődést, amellyel kapcsolatban itt nem azt mondják, hogy Béthel nyugaton, Hái pedig keleten van. Amikor Jákob látta a lajtorját, azt mondta:

_Nem egyéb ez, hanem Istennek háza, és az égnek kapuja. És nevezé annak a helynek nevét Béthelnek_ (Mózes I. könyve 28:17, 19)

Ahol hasonló módon, „Béthel” a mennyei dolgok tudását jelenti. Az ember „Béthel”, vagyis Istennek háza, és az égnek kapuja, amikor a tudás mennyei dolgaiban van. Amikor az ember újjászületik, a szellemi és mennyei dolgok tudásának eszközeivel vezetik be. Amikor azonban már újjászületett, akkor be is vezették, úgyhogy a tudás mennyei és szellemi dolgaiban van. Továbbá:

_„Monda pedig az Isten Jákóbnak: Kelj fel, eredj fel Béthelbe és telepedjél le ott; és csinálj ott oltárt amaz Istennek, ki megjelenék néked”_ (Mózes I. könyve 35:1)

Ahol hasonló módon „Béthel” a tudást jelenti.

\[3\] Az, hogy Jehova frigyládája Béthelben volt, és Izrael fiai odajöttek, és Jehovától kérdezősködtek (Bírák könyve 20:18, 26, 27; Sámuel 1. könyve 7:16; 10:3), hasonló dolgokat jelent; Assúria királya is elküldte egyik papját, akit Szamáriából hozott, és ő Béthelben lakott, és megtanította őket arra, hogyan féljék Jehovát. (Királyok II. könyve 17:27, 28). Ámósnál:

_„Ámósnak pedig így szólt Amáziás: Menj el, próféta! Fuss el a Júda földére; ott egyed kenyered és ottan prófétálj! Béth-Elben pedig ne prófétálj többé; mert a király szenthelye és az ország székháza ez!”_ (Ámós 7:12, 13)

\[4\] Miután Jeroboám megszentségtelenítette Béthelt (Királyok I. könyve 12:32; 13:1-8; Királyok II. könyve 23:15), annak ellentétes képviselete lett (Hóseás 10:15; Ámós 3:14, 15; 4:5-7). Az, hogy „Hái” jelenti a világi dolgok tudását, az Ige történelmi és prófétai részei igazolják. (Jósua 7:2; 8:1-28; Jeromos 49:3, 4).

AC 1454. _És ott oltárt építe az Úrnak._ Ez jelenti az Ő Atyjának külső imádatát ebben az állapotban, ami nyilvánvaló az „oltár” jelentéséből, ami az imádat első számú képviselője. (921 sz.).

AC 1455. _És segítségűl hívá az Úr nevét._ Ez jelenti az Ő Atyjának belső imádatát ebben az állapotban, ami nyilvánvaló az „Úr nevének Hívása” jelentéséből (440 sz.). Mindenki láthatja, hogy külső imádat az Úrnak oltár építeni, belső imádat az Úr nevét hívni.

AC 1456. 9. vers. _És tovább költözék Ábrám; folyton délfelé húzódván_. „És tovább költözék, folyton húzódván” jelenti a további fejlődést; „dél felé” jelenti hogy a jó és igaz felé halad, ezáltal a világosság állapotába a belsőt illetően.

AC 1457. _És tovább költözék, folyton húzódván._ Az, hogy ez jelenti a további fejlődést, nyilvánvaló a „költözni” és „utazni” jelentéséből. Az ősiek között az utazás, menés és tartózkodás semmi egyebet nem jelentett; így belső értelemben sem jelentenek semmi mást az Igében. Itt kezdődik az Úr fejlődése a tudás felé. Az, hogy az Urat is bevezették, mint a többi embert, láthatjuk Lukácsnál:

_„A kis gyermek pedig nevekedik és erősödik vala lélekben;_ _és a pusztában vala mind_ _ama napig, a melyen megmutatta magát az Izráelnek”_. (Lukács 1:80)

Újra:

_„A kis gyermek pedig növekedék, és erősödék lélekben, teljesedve bölcsességgel; és az Istennek kegyelme vala ő rajta.”_ (Lukács 2:40)

Újra:

_És lőn, hogy harmadnapra megtalálták őt a templomban, a doktorok között ülve, a mint őket hallgatta, és kérdezgette őket. És mindnyájan, a kik őt hallgatták, elálmélkodának az ő értelmén és az ő feleletein. És meglátván őt, elcsodálkozának; Ő pedig monda nékik: Mi dolog, hogy engem kerestetek? Avagy nem tudjátok-é, hogy nékem azokban kell foglalatosnak lennem, a melyek az én atyámnak dolgai?”_ (Lukács 2:46-49)

Az, hogy akkor ő tizenkét éves volt ugyanabban a fejezetben látható (Lukács 2:42). Újra:

_„Jézus pedig gyarapodék bölcsességben és testének állapotjában, és az Isten és emberek előtt való kedvességben.”_ (Lukács 2:52)

AC 1458. A _„dél felé”_ jelenti azt, hogy a jó és igaz felé, ezáltal a világosság állapotába a belsőt illetően, ami nyilvánvaló a "dél” jelentéséből. Az, hogy a „dél” jelenti a világosság állapotát, abból a tényből fakad, hogy a másvilágon nincs égtáj, sem idő, csak állapotok, melyeket az égtájak és idők jelentenek. Az értelmi állapotok olyanok, mint a nap és év idejének állapotai, és mint az égtájak állapotai. A nap állapotai az este, éjszaka, reggel és dél; az év állapotai az ősz, tél, tavasz és nyár; az égtájak állapotai pedig a napé, nyugatot, északot, keletet és delet illetőleg. Ezekhez hasonló az értelmi dolgok állapota. És, ami csodálatos, a mennyekben azok vannak világosságban, akik a bölcsesség és értelem egy állapotában vannak, méghozzá pontosan az ő állapotuk szerint. Azok vannak a legnagyobb világosságban, akik a legnagyobb bölcsesség és értelem állapotában is. A bölcsesség azonban a szereteté és emberszereteté és az értelem az Úrban való hité. A másvilágon olyan világosság van, amely a földi világossággal alig összehasonlítható; ezt a tényt nagyon sok tapasztalatom megerősíti, mert ilyen kapcsolat van a mennyekben a világosság és értelmi dolgok között, ezért az Igében, ebben, és más fejezetekben, semmi mást nem jelent a "dél" belső értelemben. A "dél" itt az értelmet jelenti, melyet a tudás eszközeivel szereznek meg. Ezek a tudások mennyei és szellemi igazságok, melyek a mennyekben a világosság sokféle sugárzása, és a világosság eszközeivel is lesznek láthatók, ahogy azt már előzőleg kijelentettük. Mivel most már az Úr rendben átitatódott a tudással az Emberi Lényeget illetően, valamint a mennyek Világosságává válhatott, ezért mondják itt, hogy „tovább költözék Ábrám; folyton délfelé húzódván”.

\[2\] A „dél” jelentése látható hasonló fejezetekből az Igében, mint Ésaiásnál:

_„Mondom északnak: add meg; és délnek: ne tartsd vissza, hozd meg az én fiaimat messzünnen, és leányimat a földnek végéről”_ (Ésaiás 43:6)

Az „észak” azokat jelenti, akik tudatlanságban vannak; a „dél” azokat, akik tudásban; a „fiak” az igazságok; a „lányok” a jóságok. Újra:

_„Ha odaadod utolsó falatodat az éhezőnek, és az elepedt lelkűt megelégíted: feltámad a setétségben világosságod, és homályosságod olyan lesz, mint a dél.”_ (Ésaiás 58:10)

„Ha odaadod utolsó falatodat az éhezőnek, és az elepedt lelkűt megelégíted” jelenti általánosságban az emberszeretet jóságát; „feltámad a setétségben világosságod” jelenti azt, hogy az igazság értelmét fogják bírni; és a „homályosságod olyan lesz, mint a dél” jelenti azt, hogy a jóság bölcsességét fogják bírni; a „dél” a melegsége miatt jelenti a jóságot, a fénye miatt pedig az igazságot.

\[3\] Ezékielnél:

_„Isteni látásokban vitt engem Izráel földjére, és letőn engem egy igen magas hegyre, s azon vala mint egy város épülete dél felől.”_ (Ezékiel 40:2)

Az Új Jeruzsálemre, vagy az Úr királyságára vonatkozik, mely „délen” van, mert a bölcsesség és értelem világosságában van. Dávidnál:

_„Felhozza a te igazságodat, mint a világosságot, és a te jogodat, miként a delet.”_ (Zsoltárok könyve 37:6)

Újra:

_„Nem félhetsz az éjszakai ijesztéstől, a repülő nyíltól nappal; A dögvésztől, a mely a homályban jár; a döghaláltól, a mely délben pusztít.”_ (Zsoltárok könyve 91:5, 6)

„Nem félhetsz a döghaláltól, a mely délben pusztít” azt jelenti, hogy nem kell félni a kárhozattól, ami azokat éri, akik tudásban vannak, és elferdítik azt. Ezékielnél:

_Embernek fia! fordítsd orczádat délre, és szólj dél felé és prófétálj a déli mező erdeje ellen! És mondjad a dél erdejének; és megég a miatt minden orcza déltől északig._ (Ezékiel 20:46, 47)

A „déli mező erdeje” azokat jelenti, akik az igazság fényében vannak, és akik kioltják azt, valamint akik ilyen tulajdonságúak az egyházon belül.

\[4\] Dánielnél:

_„És azok közül egyből egy kis szarv támada, és nagyon megnöve délre, napkeletre és a kívánatos föld felé. És megnöve mind az ég seregéig”_ (Dániel 8:9, 10)

Azokat jelenti, akik a jóság és igazság ellen harcolnak. Jeremiásnál:

_Dicsőítsétek az Urat, a ti Isteneteket, mielőtt setétséget szerezne, és mielőtt megütnétek lábaitokat a setét hegyekben; mert világosságot vártok, és halál árnyékává változtatja azt, és sűrű homálylyá fordítja! A dél felől való városok bezároltatnak, és nem lesz, a ki megnyissa azokat_ (Jeremiás 13:16, 19)

„a dél felől való városok” hasonló módon az igazságot és jóságot jelentik; így az egyetlen igazságot és jóságot, melyek az Úr királyságának örökösei, ezzel foglalkoznak itt.

\[5\] _Az, hogy „tovább költözék Ábrám; folyton délfelé húzódván_. jelenti, ahogy már előzőleg mondtuk, az Úr fejlődését a jóság és igazság felé, tehát a világosság állapota felé a belsőt illetőleg, így értendő: a tudások olyan dolgok, melyek utat nyitnak a mennyei és szellemi dolgok látására; a tudás eszközeivel az út megnyílik a belső ember számára, hogy a külső felé fejlődjön, melyben az utóbbi megkapja az eszközöket, melyek oly számosak, mint a jóság és igazság tudása. Ezekbe a tudásokba, mint eszközökbe, folynak be a mennyei dolgok.

AC 1459. 10. vers. _Azonban éhség lőn az országban, és Ábrám aláméne Égyiptomba, hogy ott tartózkodjék, mert nagy vala az éhség az országban_. „Azonban éhség lőn az országban” jelenti a tudás hiányát, még akkor, amikor az Úr gyermek volt; „és Ábrám aláméne Égyiptomba, hogy ott tartózkodjék” jelenti az útbaigazítást a tudásba az Ige alapján; „Egyiptom” a tudás ismeretanyaga (scientia cognitionum); „tartózkodás” az útbaigazítást jelenti; „mert nagy vala az éhség az országban”jelenti, hogy nagy hiány van az Ő külső emberében.

AC 1460. _Azonban éhség lőn az országban_. Ez jelenti a tudás hiányát, még akkor, amikor az Úr gyermek volt, nyilvánvaló abból, amit már elmondtunk. A gyermekkor folyamán a tudás az emberben sohasem a belsőből jön, hanem az érzékek tárgyaiból, különösen a hallásból. Ahogy előzőleg mondtuk, a külső emberben fogadó edények vannak, az emlékezet dolgainak hívják azokat, és ezeket a tudás eszközeivel alakítják – ahogy mindenki tudhatja – a belső ember befolyik és segít. Következésképpen a tudást megtanulják, és beültetik az emlékezetbe a belső ember befolyásának megfelelően. Így volt az Úrral is, amikor gyermek volt – úgy született, mint más emberek, és úgy oktatták, mint más embert – de Nála a belső dolgok mennyeiek voltak, melyek átalakították a tudás fogadására alkalmas edényeket olyan módon, hogy a tudás átalakul benne később olyan edényekké, amely befogadja az istenit. A Vele lévő belsők Isteniek voltak, Jehovától, az Atyjától; a külsők emberiek voltak, Máriától az Anyjától. Ebből látható, hogy az Úrnál, egyenlően más emberrel, ott volt a Külső emberben, gyermekkorában, a tudás hiánya.

\[2\] Az, hogy az „éhség” jelenti a tudás hiányát, nyilvánvaló az Igéből más helyeken is, mint Ésaiásnál:

_„De az Úrnak dolgát nem tekintik meg, és nem látják kezeinek cselekedetét. Ezért fogságba megy népem, mivelhogy tudomány nélkül való, és főemberei éhen halnak, és sokasága szomjú miatt eped meg”_ (Ésaiás 5:12, 13)

Az „éhen halnak” jelenti a mennyei dolgok tudásának hiányát; „sokasága szomjú miatt eped meg” pedig a szellemi dolgok tudásának hiányát. Jeremiásnál:

_„Megtagadták az Urat, és azt mondták: Nincsen ő, és nem jöhet reánk veszedelem: sem fegyvert, sem éhséget nem látunk! A próféták is széllé lesznek, és nem lesz, a ki beszéljen bennök”_ (Jeremiás 5:12, 13)

„fegyver és éhség” jelenti az igazság és jóság tudásának elvesztését; a „próféták” akik tanítanak, és akikben nem beszélnek. Az, hogy „sem fegyvert, sem éhséget nem látunk” jelenti, hogy az igazság és jóság tudását elveszítik; valamint az ürességet jelenti, „fegyver” által a szellemi dolgokra vonatkozóan, „éhség” által a mennyei dolgokra vonatkozóan, nyilvánvaló az Igében számos helyen (Jeremiás 14:13-16; Jeremiás siralmai 4:9).

\[3\] Ezékielnél is:

_„Melyeket a ti pusztítástokra fogok bocsátani; és éhséget halmozok fölétek, és eltöröm köztetek a kenyér botját. És bocsátok reátok éhséget és gonosz vadállatokat, hogy gyermektelenné tegyenek, és döghalál és vérontás megy át rajtad, és fegyvert hozok reád”_ (Ezékiel 5:16, 17)

Az „éhség” a mennyei tudás, vagy a jóság tudásának hiányát jelenti, minek következtében a hamisságok és gonoszságok jönnek. Dávidnál:

_„Mikor éhséget idéze elő a földön; és a kenyérnek minden botját eltöré”_ (Zsoltárok könyve 105:16)

„kenyér botjának törése” jelenti az égi étek elvesztését; mert a jó szellemek és angyalok életét nem más étel tartja fenn, mint a jóság és igazság tudása, és maguk a jóság és igazság, amiből jön az „éhség” és „kenyér” jelentése belső értelemben. Újra:

_„Hogy megelégíté a szomjúhozó lelket, és az éhező lelket betölté jóval!”_ (Zsoltárok könyve 2:19)

Jelenti a tudást kívánókat. Jeremiásnál:

_„Emeld fel hozzá kezeidet a te kisdedeidnek életéért, a kik elaléltak az éhség miatt minden utczának szegletén.”_ (Jeremiás siralmai 2:19)

Az „éhség” a tudás hiányát jelenti; az „utca” az igazságokat. Ezékielnél:

_„Laknak bátorságosan, s nem lesz, a ki felijeszsze őket. És támasztok nékik drága plántaföldet, hogy többé meg ne emésztessenek éhség miatt a földön”_ (Ezékiel 34:28, 29)

Azt jelenti, hogy többé már nem fosztják meg őket a jóság és igazság tudásától.

\[4\] Jánosnál:

_„Nem éheznek többé, sem nem szomjúhoznak többé”_ (Jelenések könyve 7:16)

Az Úr királyságára vonatkozik, ahol az összes mennyei tudás és jóság bősége van, amely a „nem éhezés”, valamint a szellemi tudásé és igazságé, amely a „nem szomjúhozás”. Hasonló módon beszélt az Úr Jánosnál:

_„Én vagyok az életnek ama kenyere; a ki hozzám jő, semmiképen meg nem éhezik, és a ki hisz bennem, meg nem szomjúhozik soha.”_ (János 6:35)

Lukácsnál:

_„Boldogok ti, kik most éheztek: mert megelégíttettek.”_ (Lukács 6:21)

Újra:

_„Éhezőket töltött be javakkal”_ (Lukács 1:53)

Ahol a mennyei jósággal és azok ismeretével foglalkoznak. Az „éhség” jelenti a tudás hiányát, ahogy Ámósnál mondták:

_„Ímé, napok jőnek, azt mondja az Úr Isten, és éhséget bocsátok e földre; nem kenyér után való éhséget, sem víz után való szomjúságot, hanem az Úr beszédének hallgatása után.”_ (Ámós 8:11)

AC 1461. _És Ábrám aláméne Égyiptomba, hogy ott tartózkodjék_. Ez jelenti az útbaigazítást a tudásba az Ige alapján, ami nyilvánvaló „Egyiptom” és a „tartózkodás” jelentéséből. „Egyiptom” jelenti a tudás ismeretanyagát (scientia cognitionum); a „tartózkodás” pedig az útbaigazítást jelenti, most láthatjuk. Gyermekkorában az Urat is úgy irányították, mint más embert, nyilvánvaló Lukács passzusaiból, amire a 9. vers magyarázata hivatkozik (1457. sz.). Valamint abból is, amit már elmondtunk előzőleg a külső emberre vonatkozólag, melyet máshogy nem lehet lecsökkenteni a belsővel való megegyezésre és egyetértésre, csak a tudás eszközeivel. A külső ember testi és érzéki, nem kap semmi mennyeit és szellemit, csak akkor, ha tudást ültetnek be alapként; mert ezekben a mennyei dolgokban lehetnek a fogadóedényei. A tudásnak azonban az Igéből kell jönnie. Az Igéből való tudás olyan, mely magától az Úrtól nyitott, mert maga az Ige az Úrtól van a mennyeken keresztül, az Úr élete van az Ige összes dolgában, mind általánosságban, mind részleteiben, bár ez nem tűnik ki külső formájában. Az látható, hogy gyermekkorában az Úr nem akarta átitatni magát más tudással, mint az Igéből valóval, melyet kinyitottak előtte, ahogy mondtuk, maga Jehova, az Atyja, akivel egyesült, és Eggyé vált. Továbbá, mert semmit sem mondanak az Igében, ami nincs a legbelsőben Reá hivatkozással, és ami először nem Tőle jött először. Az Emberi Lényeg volt az egyetlen, amit hozzáadtak az öröktől fogva lévő Isteni Lényegéhez.

AC 1462. Az Úrhoz viszonyítva, „Egyiptom” a tudás ismeretanyaga, de minden más emberhez viszonyítva ismeretanyag (scientia) általánosságban, ez nyilvánvaló a jelentéséből az Igében (1164., 1165. sz.). Az Ősi Egyház Egyiptomban is volt, ugyanúgy, mint más helyeken is (1238. sz.). Amikor az egyház ott volt, az ismeretanyag (scientiae) jobban virágzott, mint bármi más, ennélfogva ekkortól Egyiptom jelentette az ismeretanyagot. Azután azonban az emberek az ismeretanyag eszközeivel kívántak a hit titkaiba lépni, így saját erejükből felfedni az Isteni titkok igazságát, és Egyiptom a varázslat rabjává vált, és az ismeretanyag lezüllesztett dolgait jelentette, melyekből a hamisságok, azokból pedig a gonoszságok jönnek, ahogy nyilvánvaló Ésaiásnál (19:11).

\[2\] Az, hogy Egyiptom a hasznos ismeretanyagot jelenti, ahogy jelen fejezetben a tudás ismeretanyagát, mely képes a mennyei és szellemi dolgok eszközeként szolgálni, nyilvánvaló az Ige következő fejezetéből, Ésaiásnál:

_„És elámíták az Égyiptomiakat törzseik szegletkövei.”_ (Ésaiás 19:13)

Ahol ezt a „törzsek szegletköveinek” hívják, mintha a hit dolgainak támogatását szolgálná, melyeket a törzsek” jelentenek. Újra:

_„Ama napon lesz öt város Égyiptomnak földén, a melyek Kanaán nyelvén szólanak, és esküsznek a seregeknek Urára; az egyik "pusztulás városának" neveztetik. Ama napon oltára lesz az Úrnak Égyiptom földének közepette és határán egy oszlop az Úrnak; És lesz jegyül és bizonyságul a seregek Urának Égyiptom földén, hogy ha kiáltanak az Úrhoz a nyomorgatók előtt, hogy küldjön nékik megtartót és fejedelmet, és őket megszabadítsa. És megismerteti magát az Úr Égyiptommal, és megismeri Égyiptom az Urat ama napon, és szolgálják véres áldozattal és ételáldozattal, és fogadnak fogadást az Úrnak, és teljesítik. De ha megveri az Úr Égyiptomot, megvervén, meggyógyítja, és megtérnek az Úrhoz, és Ő meghallgatja és meggyógyítja őket.”_ (Ésaiás 19:18-22)

Itt jó értelemben beszélnek Egyiptomról, azokat értvén, akik az ismeretanyagban (scientifica) vannak, vagyis a természetes igazságokban, amelyek a szellemi igazságok eszközei.

\[3\] Újra:

_„Ama napon út lesz Égyiptomból Assiriába, és Assiria megy Égyiptomba, Égyiptom meg Assiriába, és Égyiptom Assiriával az Urat tiszteli. Ama napon Izráel harmadik lesz Égyiptom és Assiria mellett; áldás a földnek közepette; Melyet megáld a seregeknek Ura, mondván: Áldott népem, Égyiptom! és kezem munkája, Assiria! és_ _örökségem Izráel!”_ (Ésaiás 19:23-25)

Itt Egyiptom a természetes igazságok ismeretanyagát jelenti; „Assiria” az okot, vagy észbeli dolgokat; „Izrael” a szellemi dolgokat. Mindezek egymást követik; ezért mondják azt, hogy „ama napon út lesz Égyiptomból Assiriába”, és „Izráel harmadik lesz Égyiptom és Assiria mellett".

\[4\] Ezékielnél:

_„Égyiptomi hímes fehér gyolcs vala vitorlád, hogy legyen zászlód”_ (Ezékiel 27:7)

Tírusra vonatkozik, mely a tudás birtoklását jelenti; a „hímes fehér gyolcs” jelenti az ismeretanyag igazságait, amelyek szolgálnak; mert a külső ember ismeretanyagának, szolgálnia kellene a belső embert. Újra:

_„Mert így szól az Úr Isten: Negyven esztendő múlva egybegyűjtöm az égyiptomiakat a népek közül, kik közé szétszórattak. És visszahozom Égyiptom foglyait”_ (Ezékiel 29:13, 14)

Ugyanazt jelenti, amit sok helyen mondanak Júdeára, és Izraelre vonatkozóan, hogy összegyűjtenék az embereket, és a fogságból visszahoznák őket. Zakariásnál:

_„És lészen, hogy a ki nem megy fel e föld nemzetségei közül Jeruzsálembe, hogy hódoljon a királynak, a Seregek Urának: nem lészen azokra eső. És ha nem megy fel, vagy nem jön fel az égyiptomi nemzetség”_ (Zakariás 14:17, 18)

Jó értelemben Egyiptomra vonatkozik, mely hasonlót jelent.

\[5\] Azt, hogy „Egyiptom” az ismeretanyagot, vagy emberi bölcsességet jelenti, nyilvánvaló Dánielnél is, ahol a mennyei és szellemi dolgok ismeretanyagát „Égyiptom arany- és ezüst-kincseinek és minden drágalátos javainak” nevezik (Dániel 11:43). Salamonról azt mondják, hogy „bölcsesége nagyobb volt, mint a napkelet minden fiainak bölcsesége és Égyiptomnak egész bölcsesége” (Királyok I. könyve 4:30). A ház, melyet Salamon a fáraó lányának épített szintén ugyanazt képviseli. (Királyok I. könyve 7:8)

\[6\] Az, hogy az Urat csecsemőkorában Egyiptomba vitték, ugyanazt jelenti, amit itt Ábrám jelent; és történik ez még azon okból is, hogy Ő beteljesíthessen minden olyan dolgot, ami Őt képviseli. A legbelsőbb értelemben Jákob, meg fiainak Egyiptomba való kivándorlása az Úr első parancsát képviseli a tudásba való útbaigazításra az Ige alapján, amit a következő fejezetek juttatnak kifejezésre. Azt mondják az Úrról Máténál:

_Ímé megjelenék az Úrnak angyala Józsefnek álomban, és monda: Kelj fel, vedd a gyermeket és annak anyját, és fuss Égyiptomba, és maradj ott, a míg én mondom néked; Ő pedig fölkelvén, vevé a gyermeket és annak anyját éjjel, és Égyiptomba távozék. És ott vala egész a Heródes haláláig, hogy beteljesedjék, a mit az Úr mondott a próféta által, a ki így szólt: Égyiptomból hívtam ki az én fiamat._ (Máté 2:13-15, 19-21)

Melyre vonatkozóan Hóseásnál azt mondják:

_„Mikor még gyermek volt Izráel, megszerettem őt, és Égyiptomból hívtam ki az én fiamat.”_ (Hóseás 11:1)

Melyből nyilvánvaló, hogy a „gyermek Izráel” az Urat jelenti; a szavak „Égyiptomból hívtam ki az én fiamat” az Ő útbaigazítását jelentik, mikor gyermek volt.

\[7\] Újra Hóseásnál:

_„És próféta által hozta fel az Úr Izráelt Égyiptomból, és próféta által tartatott meg.”_ (Hóseás 12:13)

Ahol szintén „Izreal” jelenti az Urat; a „próféta” jelenti azt, aki tanít, így a tudás tanát. Dávidnál:

_„Seregek Istene, állíts helyre minket; világoltasd a te orczádat, hogy megszabaduljunk! Égyiptomból szőlőt hozál ki, kiűzéd a pogányokat és azt elültetéd.”_ (Zsoltárok könyve 80:8, 9)

Ahol szintén az Úrral foglalkoznak, akit „Égyiptomból szőlőnek” nevezik a tudásra hivatkozással, melybe Őt útbaigazították.

AC 1463. Az, hogy a „tartózkodás” jelenti azt, hogy útbaigazították, nyilvánvaló a „tartózkodás” jelentéséből az Igében, lévén az útbaigazítás, ezért van az, hogy tartózkodás, és kivándorlás, vagy helyről helyre való vonulás a mennyekben semmi más, mint állapot változás, ahogy azt előzőleg megmutattuk (1376, 1379 sz.). Bárhol is előfordul az Igében az utazás, tartózkodás és helyről helyre való vándorlás, semmi mást nem jelent az angyalok számára, mint a velük lévő állapot változását. Mind a gondolatokban, mind a hatásokban való állapotváltozások megváltoztatják a gondolatok és tudások állapotát, és a szellemvilágban ezen a változásokat az útbaigazítás eszközeivel képviselik. Ez szintén oka volt annak, amiért a Legősibb Egyház emberei, akik az angyali mennyel voltak kapcsolatban, a tartózkodást semmi másként nem észlelték. Így a következő fejezet, Ábrám lemenetele Egyiptomba, hogy ott tartózkodjon, semmi mást nem jelent, csak az Úr útbaigazítását.

\[2\] Hasonló a jelentése Jákob és fiainak Egyiptomba menetele, mint Ésaiásnál:

_„Mert így szól az Úr Isten: Égyiptomba ment alá népem először, hogy ott bujdossék, és azután Assiria nyomorgatá őt ok nélkül.”_ (Ésaiás 52:4)

Ahol „Assiria” jelenti a hatást (okozatot). Ennélfogva a Zsidó Egyházban is, azokat, akiket útbaigazítottak, „telepeseknek, jövevényeknek” nevezték, és azt parancsolták, hogy őket ott születettnek kell tekinteni ( Mózes II. könyve 12:48, 49; Mózes III. könyve 24:22; Mózes IV. könyve 15:13-16, 26, 29; 19:10). Róluk ezt írják Ezékielnél:

_„És oszszátok el ezt a földet magatok közt Izráel nemzetségei szerint. És legyen, hogy sorsvetéssel oszszátok el azt magatok közt és a jövevények közt, a kik közöttetek lakoznak, a kik közöttetek fiakat nemzettek, és úgy tartsátok őket, mint a ki ott született az Izráel fiai között: veletek együtt sorsvetéssel legyen örökségök Izráel nemzetségei között. És úgy legyen, hogy a mely nemzetséggel lakozik a jövevény, ott adjátok ki az ő örökségét.”_ (Ezékiel 47:21-23)

Ez az Új Jeruzsálemre, vagy az Úr királyságára vonatkozik. A „jövevények”azokat jelentik, akik szenvednek attól, hogy útbaigazítják őket, következésképpen a pogányokat. Az, hogy őket jelenti, akiket útbaigazítottak, nyilvánvaló abból, amit mondtak, hogy a nemzetségeknek, melyekben laktak, az örökséget meg kell adni; a „nemzetségek” jelentik a hit dolgait.

\[3\] A _„bujdosásnak”_ majdnem ugyanaz a jelentése, mint az „utazás”, és „lakás”. Az „utazás” az élet elrendezését és rendjét jelenti, a „lakás” pedig azt, hogy élni (1293 sz.). Ezen okból Kánaán földjét is Ábrahám, Izsák, és Jákob tartózkodása földjének nevezték (Mózes I. könyve 28:4; 36:7; 37:1; Mózes II. könyve 6:4) és Jákób mondta a fáraónak:

_„Az én bujdosásom esztendeinek napjai száz harmincz esztendő; kevesek és nyomorúságosak voltak az én életem esztendeinek napjai, és nem érték el az én atyáim élete esztendeinek napjait, a meddig ők bujdostak.”_ (Mózes I. könyve 47:9)

Ahol a „bujdosás” jelenti az életet és útbaigazításokat.

AC 1464. _Mert nagy vala az éhség az országban_. Ez jelenti, hogy nagy hiány van az Ő külső emberében, nyilvánvaló az „éhség” jelentéséből, ahogy elmondtuk ennél a versnél. Az ebben tartalmazott titkok többek, minthogy azt röviden el lehessen mondani. Az Úr tanulási képessége minden emberé felett van; de más emberekkel ellentétben a mennyei dolgokban igazították Őt útba, mielőtt a szellemi dolgokban tették volna ugyanezt, ezt jelentik ki itt. A következő ok, hogy az anyjától örökölt gonosz volt az Ő külső emberében, amely ellen harcolt, és amelyet legyőzött, ezen kívül megszámlálhatatlan ok volt.

AC 1465. 11. vers. _És lőn mikor közel vala, hogy bemenjen Égyiptomba, monda feleségének Szárainak: Ímé tudom, hogy szép ábrázatú asszony vagy_. „És lőn mikor közel vala, hogy bemenjen Égyiptomba” jelenti azt, amikor elkezdett tanulni, „Egyiptom”, ahogy előzőleg mondtuk a tudás ismeretanyagát jelenti (scientia cognitionum); „monda feleségének Szárainak” azt jelenti, hogy úgy gondolta az igazságokat, hogy ahhoz a mennyei dolgok csatlakoztak; „Sárai”, mint feleség, a mennyei dolgokhoz csatlakozott igazság, ami az Úrban volt; „Ímé tudom, hogy szép ábrázatú asszony vagy” jelenti, hogy a mennyei eredetű igazság örömteli.

AC 1466. _És lőn mikor közel vala, hogy bemenjen Égyiptomba._ Ez jelenti azt, amikor elkezdett tanulni, nyilvánvaló „Egyiptom” jelentéséből, lévén a tudás ismeretanyaga; és amikor erre hivatkozással a „bemenjen” kifejezést használják, semmi mást nem jelenthet.

AC 1467. Az, hogy _„Egyiptom”_ a tudás ismeretanyagát jelenti, nyilvánvaló mindabból, amit Egyiptomra vonatkozólag már elmondtunk és megmutattunk az előző versben.

AC 1468. _Monda feleségének Szárainak._ Azt jelenti, hogy úgy gondolta az igazságokat, hogy azokhoz mennyei dolgok csatlakoztak; ami nyilvánvaló Szárai jelentéséből, amikor őt feleségnek nevezik. A „feleség” az Ige belső értelmében nem jelent mást, mint az igazsághoz csatlakozott jóságot; mert az igazsághoz csatlakozott jóság pontos leírása olyan, mint a házasság. Az Igében, amikor a "férjet" említik, akkor a férj jelenti a jót, a feleség pedig az igazat; de amikor nem férjnek hívják, hanem „embernek”, akkor ő jelenti az igazságot, a feleség pedig a jóságot. Állandóan így használják az Igében, ahogy ezt előzőleg is leírtuk (915. sz.). Az előző passzusban, amikor Ábrámról volt szó, akkor Szárai, az ő felesége jelentette az igazságot. Ezért az, hogy mondja feleségének Szárainak, belső értelemben az, hogy úgy gondolta az igazságokat, melyhez mennyei dolgok csatlakoztak. Történelmileg igaz, hogy Ábrám így szólt feleségéhez, mikor Egyiptomba mentek; de ahogy előzőleg mondtuk, az Ige minden historikus része képviseleti, míg minden más szava jelentést hordozó. Semmilyen más történeti elemet nem jegyeztek föl az Igében, és semmilyen más sorrendben, és semmilyen más szavakat nem használtak ezek kifejezésére, mint amelyek belső értelemben kifejezhetik ezen titkokat.

AC 1469. Az, hogy „Szárai”, mint feleség, az Úrban levő mennyei dolgokhoz kapcsolódó igazságokat jelenti, nyilvánvaló abból, amit előzőleg elmondtunk Szárairól a feleségről. Azt mondják, hogy „az igazság, ami csatlakozott a mennyei dolgokhoz”, ugyanis az Úr minden igazságnak a birtokában volt az Ő útbaigazítása előtt. Ha a mennyei dolgokkal van az igazság – mivel az egyik elválaszthatatlan a másiktól –, az olyan, mint fény a lángokból; de ezen igazság az Úr belső emberében lakozott, amely Isteni volt. A tudások (scientifica et cognitiones), amelyeket Ő megtanult, nem igazságok (vera seu veritates), hanem csak befogadó eszközök; csak úgy, ahogy az ember emlékezetében lévő igazságok semmiképpen sem igazságok, csak úgy hívják azokat. Azonban az igazság bennük van, mint eszközökben. Ezek az eszközök átalakítandók voltak, vagy inkább megnyitandók, az Úr által, az Igében található tudás révén, útbaigazításként. Nem csak a mennyei dolgokat ültették el bennük, hanem azt is, hogy a mennyei dolgok ily módon Istenivé tehetők; mert az Úr összekapcsolta az Isteni Lényeget az Emberi Lényeggel annak érdekében, hogy az Ő Emberi dolgai hasonló módon Isteniek legyenek.

AC 1470. _Ímé tudom, hogy szép ábrázatú asszony vagy._ Ez jelenti azt, hogy a mennyei eredetű igazság örömteli, ami nyilvánvaló a „szép ábrázatú asszony” jelentéséből. Minden mennyei igazság, vagy olyan igazság, amely a mennyeiből származik, boldog a belső emberben és örömteli a külsőben, és a mennyei angyalok is így érzékelik. Azonban teljesen más, ha nem mennyei eredetű. Két fajta boldogság van a belső emberben, amelyek megfelelnek a külső ember kétféle gyönyörűségének; az egyik a jóságé, a másik az igazságé. A mennyei boldogság és gyönyörűség a jóságé, a szellemi igazság és gyönyörűség az igazságé. Az is tudható, hogy az igazság maga boldogsággal és gyönyörűséggel jár, ám ez csak akkor van így, amikor az igazság a mennyeiből származik; ugyanis akkor az igazság maga szintén mennyeivé válik, és mennyei igazságnak hívják. Összehasonlításként: az igazság ilyenkor olyan, mint a nap fénye tavasszal, amelynek keblén meleg van, és amely révén a föld minden dolga növekszik, és olyan, mintha életre kelne. Ezen mennyei igazság magában szép, vagy maga a szépség. Ezt az igazságot hívják itt „szép ábrázatú asszonynak”. A szavakban rejlő további titkok a következőkből derülnek ki.

AC 1471. 12. vers. _Azért mikor meglátnak téged az égyiptomiak, majd azt mondják: felesége ez; és engem megölnek, téged pedig életben tartanak._ „Azért mikor meglátnak téged az égyiptomiak” jelenti a tudás ismeretanyagát (scientica cognitionum), amit úgy írnak le, hogy milyen, amikor meglátják a mennyei tudást; „majd azt mondják: felesége ez” jelenti, hogy ők mennyeinek fogják hívni ezt a tudást; „és engem megölnek, téged pedig életben tartanak” jelenti, hogy ők nem törődnek a mennyei dolgokkal, csak a puszta tudással, amelyet ők széthordanának.

AC 1472. _Azért mikor meglátnak téged az égyiptomiak._ Az, hogy ez jelenti a tudás ismeretanyagát, amit úgy írnak le, hogy milyen, amikor meglátják a mennyei tudást, nyilvánvaló Egyiptom jelentéséből, amely a tudás ismeretanyaga, ahogy ezt előzőleg már megmutattuk. Ez alapján nyilvánvaló, hogy mit jelent az „amikor meglátnak téged az égyiptomiak”, nevezetesen, hogy ezen ismeretanyag olyan, ahogy azt leírták ebben a versben. A tudás ismeretanyaga ehhez társul, és van benne valami természetes, ahogy megjelenik a gyerekekben, amikor ők először elkezdenek tanulni, vagyis, hogy a dolgok minél magasabbak, annál inkább vágynak rájuk; és még inkább, amikor meghallják, hogy azok mennyeiek és Isteniek. Ám ezen gyönyörűség természetes, és a külső ember vágyaiból ered. Más embereknél ez a gyönyörűség azt okozza, hogy érezzék a gyönyörűséget a tudás puszta ismeretanyagában, minden további cél nélkül. Amikor az ismeretanyag tudása még csak közreműködő hatóerő egyetlen céllal, nevezetesen azzal, hogy a tudás eszközként szolgáljon a mennyei és szellemi dolgokhoz; és ilyenkor először használják őket, majd a használatból következik az ő gyönyörük. Bárki, aki figyel, láthatja, hogy az ismeretanyag tudása önmagában véve semmi más, csupán eszköz, amellyel az ember először ésszerű, majd szellemi, végül mennyei lehet; és azt a belső ember a tudás eszközével kapcsolhatja a külsőhöz; és amikor ez megvan, akkor ő maga is használatban van. A belső ember nem vesz figyelembe semmit, csak a használatot. Az Úr ezért a célért is ülteti el a gyönyörűséget, amelyet a gyermek- és fiatalkor az ismeretanyaggal kap. De amikor az ember gyönyörűsége egyedül az ismeretanyagból kezd állni, akkor az nem más, mint testi vágy, amely elragadja őt, és amilyen arányban ő elragadtatja magát (vagyis gyönyörűségét pusztán az ismeretanyagban látja), olyan arányban távolodik el a mennyeitől, és olyan arányban zárja el őt az ismeretanyag az Úrtól, és válik anyagiassá. De amilyen arányban célja az ismeretanyag megtanulásának a használat – az emberi társadalom kedvéért, az Úr földi egyházának kedvéért, az Úr mennyei királyságának kedvéért, és még inkább az Úr saját kedvéért –, olyan arányban nyitottak Felé. Emiatt az angyalok is, akik minden tudás ismeretanyagát bírják – és valóban oly mértékben, hogy alig egy tízezrede mutatható meg az ember teljes megértésének – úgy tekintik az ilyen tudást a használathoz képest, mint a semmit. Abból, amit elmondtunk, látható, hogy mit jelentenek ezek a szavak: "azért mikor meglátnak téged az égyiptomiak, majd azt mondják: felesége ez; és engem megölnek, téged pedig életben tartanak”. Ezeket azért mondják, mert az Úr, mikor gyermek volt, tudta ezt és így is gondolkozott, nevezetesen, hogy ha Őt elragadná a puszta ismeretanyag tudásának vágya, akkor ezen ismeretanyag olyan jellegű lenne, amely többé nem törődik a mennyei dolgokkal, csak a tudással (cognitiones), amely elragadná őket az ismeretanyag iránti vágyakozás felé. Erről a témáról a továbbiakban több szó is esik.

AC 1473. _Majd azt mondják: felesége ez._ Ez jelenti, hogy ők mennyeinek fogják hívni ezt a tudást, ami nyilvánvaló a „feleség” jelentéséből, amely a mennyei dolgokhoz társult igazság; ennélfogva a „felesége ez” jelenti azt, ami mennyei.

AC 1474. _És engem megölnek, téged pedig életben tartanak._ Ez jelenti, hogy ők nem törődnek a mennyei dolgokkal, csak a puszta tudással, amelyet ők széthordanának, ami nyilvánvaló az eddig elmondottakból.

13\. vers. _Mondd azért, kérlek, hogy húgom vagy; hogy jól legyen dolgom miattad, s életben maradjak te éretted._ „Mondd azért, kérlek, hogy húgom vagy” jelenti az értelmi igazságot, mely a "nővér"; „hogy jól legyen dolgom miattad” jelenti, hogy a mennyei nem tehet erőszakot ezen; „s életben maradjak te éretted” jelenti, hogy a mennyei megmenthető.

AC 1475. _Mondd azért, kérlek, hogy húgom vagy._ Ez jelenti az értelmi igazságot, mely a "nővér", ez nyilvánvaló a „nővér” jelentéséből, lévén az értelmi igazság, míg a mennyei igazság a „feleség”, mellyel ezután foglalkozunk. Így állnak ezek a dolgok: az ismeretanyag természete semmi mást nem akar jobban, mint hogy bevezesse magát a mennyei dolgokba, és felfedezze azokat; de ez ellenkezik a renddel, mert így erőszakot követ el a mennyei dolgokon. Maga a rend az, hogy a mennyei a szellemi eszközeivel vezeti be magát az értelmibe, így az ismeretanyagba (in scientificum), és magába foglalja azt; amennyiben nem ez a sorrend figyelhető meg, akkor nem lehetséges semmilyen bölcsesség. Az előző passzus szintén tartalmaz titkokat, hogyan vezette be az Atya az Urat az összes sorrendbe; hogyan csatlakozott a külső embere a belsőhöz, vagyis hogyan tették Istenivé a külső emberét, a belsőhöz hasonlóvá. Hogyan vált Jehovává minden egyes lényege, mit tettek a tudás eszközeivel, és milyen eszközökkel. Tudás, mint eszköz nélkül a külső ember sohasem válhat emberré.

AC 1476. _Hogy jól legyen dolgom miattad._ Ez jelenti, hogy a mennyeiek nem tehetnek erőszakot ezen, nyilvánvaló abból, amit fent már elmondtunk. Mert ahogy többször mondtuk, a sorrend az, hogy a mennyei befolyik a szellemibe, a szellemi az értelmibe, ez pedig az ismeretanyag képességébe. Amikor ez a rend, akkor a mennyei befogadja a szellemit, a szellemi az értelmit, és az értelmi pedig az ismeretanyagot. Általánosságban az ismeretanyag válik a végső eszközzé; vagy ami ugyanaz, az ismeretanyag, kifejezetten és részleteiben, a végső eszközzé válik, mely megegyezik az értelmi dolgokkal, az értelmi dolgok a szellemiekkel, és a szellemiek a mennyei dolgokkal. Amikor ez a sorrend, a mennyeiek nem szenvedhetnek el semmilyen erőszakot; máskülönben így szenved. Mivel belső értelemben az Úr parancsával foglalkoznak itt, ezért itt az Ő fejlődésének módját írják le.

AC 1477. _S életben maradjak te éretted._ Ez jelenti, hogy a mennyei megmenthető, ami nyilvánvaló a „lélek” jelentéséből, lévén az a mennyei. Mert ez maga a lélek, mert ez maga az igazi élet. Ebből nyilvánvaló mit jelentenek a szavak, hogy „életben maradjak te éretted”. Nyilvánvaló abból is, ami következik, hogy a mennyei, vagy Isteni dolgok addig nem csatlakoztak az Úrhoz úgy, hogy egy lényeget alkottak, amíg el nem szenvedte a kísértéseket, és ezáltal kivetette az anyától örökölt gonoszt. Itt, és a következő versekben azt írják le, hogy ezalatt maga a mennyei nem szenvedett az erőszaktól, hanem megmentették.

AC 1478. 14. vers. _És lőn mikor Ábrám Égyiptomba érkezék, láták az égyiptomiak az asszonyt, hogy az nagyon szép_. „_És lőn mikor Ábrám Égyiptomba érkezék”_ jelenti azt, hogy az Urat elkezdték útbaigazítani; „láták az égyiptomiak az asszonyt, hogy az nagyon szép” jelenti, hogy a tudás ismeretanyaga olyan természetű, hogy nagyon tetszik magának.

AC 1479. _És lőn mikor Ábrám Égyiptomba érkezék._ Ez jelenti azt, hogy az Urat elkezdték útbaigazítani, ami nyilvánvaló Ábrám képviseletéből, mely belső értelemben az Úr, mikor gyermek volt; és „Egyiptom” jelentéséből, lévén az a tudás ismeretanyaga, ahogy az előzőleg megmutattuk a 10. versnél. Ebből nyilvánvaló, hogy az „Egyiptomba érkezék” az útbaigazítás.

AC 1480. _Láták az égyiptomiak az asszonyt, hogy az nagyon szép._ Ez jelenti, hogy a tudás ismeretanyaga olyan természetű, hogy nagyon tetszik magának, ami nyilvánvaló abból, amit előzőleg a 11. versnél elmondtunk, hogy ilyen az ismeretanyag természete a gyermekkor idején. Mintha ösztön lenne az ismeretanyagban, mert olyan ösztön van az emberben, hogy legelőször nem másért örül, mint a tudás miatt. Ilyen minden ember; a lelke nagyon örül a tudásnak, és ritkán van az, hogy mást jobban kíván; ez az étele, mely fenntartja és felfrissíti, mint a külső embert a földi étel. Ezen táplálékot, amely a szellemé, megosztják a külső emberrel a célból, hogy alkalmazzák a belső emberre. Azonban a különböző ételek egymás után következnek a következő sorrendben: a mennyei élelem az Úrtól származó szeretet és emberszeretet minden jósága; a szellemi élelem a hit minden igazsága: az angyalok ebből táplálkoznak; és ezekből jön az élelem, hasonlóan a mennyeihez és szellemihez, azonban egy alacsonyabb angyali szinten, amelyen az angyali lelkek élnek; megint ezekből jön egy még alacsonyabb mennyei és szellemi élelem, amely az értelemé, így az ismeretanyagé, amelyen a jó lelkek élnek; és végül jön a testi élelem, amely megfelelő az embernek, amíg ő a testében él. Ezen élelmek csodálatos módon vannak összhangban egymással. Ebből az is nyilvánvaló, hogy miért és hogyan tetszik magának nagyon az ismeretanyag; mert ezzel a helyzet ugyanolyan, mint az embernél az étvággyal és ízléssel, ezáltal az evéssel: megfelel az ismeretanyagnak a szellemek világában; és az étvágy és ízlelés maguk megfelelnek az ezen tudás iránti vágynak; ahogy az nyilvánvaló azon tapasztalatból, amelyről az Úr Isteni könyörületességéből a következőkben lesz szó.

AC 1481. 15. vers. _Mikor megláták őt a Faraó főemberei, magasztalák a Faraó előtt és elvivék az asszonyt a Faraó udvarába_. „Mikor megláták őt a Faraó főemberei” jelenti az elsődleges szabályokat, melyek a „Fáraó főemberei”; „magasztalák a Faraó előtt” jelenti, hogy kedveskedtek; „és elvivék az asszonyt a Faraó udvarába” jelenti, hogy az alsó szellemi képességet (animus) hódították meg.

AC 1482. Mikor megláták őt a Faraó főemberei. Ez jelenti az elsődleges szabályokat, melyek a „Fáraó főemberei”, nyilvánvaló a „főember” és a „Fáraó” jelentéséből. Az Ige mind történelmi, mind profetikus részeiben a „főemberek” jelentik az elsődleges dolgokat; a „Fáraó” ugyanazt jelenti, mint „Egyiptom”, és itt „Egyiptomot”, vagy „Fáraót” a legjobb értelemben használják, mert a tudás ismeretanyagáról beszélnek, melyet az Úr először szerzett meg gyermekkorában. Az, hogy ezek az Igéből való elsődleges szabályok voltak, nyilvánvaló ezen dolgok belső értelemben vett jelentéséből. Általánosságban szólva a „Fáraó” az Igében ugyanazt jelenti, mint „Egyiptom”, ami sok fejezetből igazolható; mint más királyságok királyai, akiket megneveznek, ugyanazt jelentik, mint a királyságok nevei; de a „főemberek” az elsődleges szabályaikat jelenti, mint Ésaiásnál:

_Bizony bolondok Zoán fejedelmei, a Faraó bölcs tanácsosai; mimódon mondjátok a Faraónak: bölcsek fia vagyok, régi királyoknak fia? Megbolondultak Zoán fejedelmei, és csalódtak Nóf fejedelmei_ (Ésaiás 19:11, 13)

Itt „Zoán fejedelmei”, és „Faraó bölcs tanácsosai” az elsődleges ismeretanyagot jelentik; mivel a bölcsesség először Egyiptomban virágzott, ahogy előzőleg mondtuk,

„bölcsek fiainak” és ” régi királyoknak fiainak” hívják őket. Így a „főemberek” az Igében gyakran az elsődleges dolgokat jelentik.

AC 1483. Magasztalák a Faraó előtt. Ez jelenti, hogy kedveskedtek, magyarázat nélkül látható.

AC 1484. És elvivék az asszonyt a Faraó udvarába. Ez jelenti, hogy az alsó szellemi képességet (animus) hódították meg, nyilvánvaló az „asszony” és „udvar”jelentéséből. Az „asszony” jelenti az igazságot, itt az igazság az ismeretanyagban volt, melynek örömét az Úr megkedvelte gyermekkorában. Az igazság örömei azok, melyek az értelmi igazságból jönnek, ezeket a „nővér” jelenti. Az „udvar” jelenti azokat a dolgokat, melyek az emberben vannak, különösen azok, amelyek az akaraté, ahogy azt előzőleg megmutattuk (710. sz.); itt pedig az alsó szellemi képességé, vagy tudás és tanulás hatásaié.

AC 1484a. 16. vers. _És jól tőn érette Ábrámmal, és valának juhai, ökrei, szamarai, szolgái, szolgálói, nőstényszamarai és tevéi_. „És jól tőn érette Ábrámmal” jelenti az ismeretanyagot, mely az Úrnál megsokszorozódott; „és valának juhai, ökrei, szamarai, szolgái, szolgálói, nőstényszamarai és tevéi” jelent általánosságban minden olyan dolgot, mely az ismeretanyaghoz tartozik.

AC 1485. És jól tőn érette Ábrámmal. Ez jelenti az ismeretanyagot, mely az Úrnál megsokszorozódott, nyilvánvaló a „jól tesz érte” jelentéséből, mely a gazdagít másik értelme. Azt mondják az ismeretanyagról, amit a „Fáraó” jelent, hogy jót tett Ábrámmal, vagyis az Úrral, amikor Ő gyermek volt; a kedvéért, vagyis az értelmi igazság kedvéért, amit az Úr kívánt. Ez az igazság iránti vágy volt, melyből a gazdagítás jött.

AC 1486. És valának juhai, ökrei, szamarai, szolgái, szolgálói, nőstényszamarai és tevéi. Ezek a szavak jelentenek általánosságban minden olyan dolgot, mely az ismeretanyaghoz tartozik, nyilvánvaló mindezen dolgok jelentéséből az Igében. Azonban túl unalmas lenne megmutatni részletesen mindegyik jelentését, mint ”juhok és ökrök”, „szamarak”, „szolgák és szolgálók”, „nőstényszamarak” és „tevék”. Mindegyiknek megvan a saját jellegzetes jelentése. Általánosságban minden olyan dolgot jelentenek, melyek a tudás ismeretanyagához, és az ismeretanyaghoz tartoznak. Magukban tekintve az ismeretanyag a „szolgák”, az örömük a „szolgálók”, a „tevék” pedig a szolgálat általános dolgai; a „juhok, ökrök” a javak; és így tovább az Igében. Bármilyen dolog, ami a külső emberben van, semmi más, mint a szolgálat dolga, vagyis a belső ember szolgálatára van. Így van minden ismeretanyaggal is, mely kizárólag a külső emberhez tartozik; mert ezeket a földi és világi dolgokból szerzik az érzékekből származó benyomások eszközeivel, annak érdekében, hogy a belső, vagy észbeli embert szolgálják, így a szellemi embert, így a mennyeit és így az Urat. Ezek egymás alárendeltjei, ahogy a külsőbb dolgok a belsőbb dolgoké, sorrendben. Ezért minden dolog, bármi legyen is, mind általánosságban, mind részleteiben, sorrendben van az Úr alá rendelve. Az ismeretanyagok ezért a legalacsonyabb és legkülsőbb dolgok, melyben meghatározott a sorrendjük azoknak a dolgoknak, melyek belsőbbek. Mivel a legalacsonyabb és legkülsőbb dolgok, mindenekelőtt a szolgálat dolgainak kell lenniük. Mindenki tudhatja, hogy milyen tudások lehetnek szolgálatiak, ha magában töpreng, és kutatja azt, hogy mire szolgálnak; amikor használatukra rájön, akkor érzékelheti a használat minőségét. Minden ismeretanyagnak valamilyen hasznának kell lenni, és ez a haszon a szolgálata.

17\. vers. _De megveré az Úr a Faraót és az ő házát nagy csapásokkal, Száraiért, Ábrám feleségéért._ „De megveré az Úr a Faraót nagy csapásokkal” jelenti azt, hogy az ismeretanyagot megsemmisítették; „és az ő házát” jelenti azt, amit az Úr összegyűjtött; „Száraiért, Ábrám feleségéért” jelenti, hogy az igazság miatt, amely csatlakozott a mennyeihez.

AC 1487. De megveré az Úr a Faraót nagy csapásokkal. Ez jelenti azt, hogy az ismeretanyagot megsemmisítették, nyilvánvaló a „Fáraó” jelentéséből, az lévén az ismeretanyag általánosságban, következésképpen azok az ismeretanyagok, melyek az ilyen tudásokhoz tartoznak, és a „megveré nagy csapásokkal” jelentéséből lévén az a megsemmisítés. Az ismeretanyagra vonatkozóan a helyzet a következő. Gyermekkorban nem más, csak a tudás céljából szerzik meg; az Úrnál az örömökből és az igazság hatásaiból szerezték meg. A gyermekkorban megszerzett ismeretanyag igen számos, de az Úr tette rendbe, hogy hasznosan szolgáljon; először megadja a képességet a gondolkodásra; aztán, hogy a gondolat eszközeivel hasznukra legyen; és végül, hogy ezek hassanak; vagyis az élet hasznunkra legyen, és a hasznosság élete legyen. Ezek a gyermekkorban megszerzett ismeretanyag által végrehajtott dolgok; nélkülük a külső ember nem csatlakozhatna a belsőhöz és ugyanakkor nem válhatna hasznossá. Amikor az ember hasznossá válik, vagyis, amikor minden dologra a hasznosság szempontjából gondol, és e szerint tesz mindent – nem kézzelfogható visszatükröződéssel, hanem az ilyen tettek által szerzett passzív visszatükröződéssel – akkor az ismeretanyag, mely az első hasznot szolgálta – hogy az ember észbelivé váljon – nem szolgál tovább, megsemmisül, stb. Ezeket a dolgokat jelentik itt a „megveré az Úr a Faraót” szavak.

AC 1488. És az ő házát. Ez jelenti azt, amit az Úr összegyűjtött, nyilvánvaló a „ház” jelentéséből, lévén azok itt az ismeretanyagok, melyeket összegyűjtöttek. Az ismeretanyagot összegyűjteni, és eszközeivel megformálni a külső embert, és felépíteni, nem különbözik teljesen egy ház felépítésétől. Ezért az Ige sok fejezetében az ilyen dolgokat jelentik az „építés”, és „házépítés” szavak, mint Ésaiásnál:

_Új egeket és új földet teremtek. Házakat építnek és bennök lakoznak, és szőlőket plántálnak és eszik azok gyümölcsét. Nem úgy építnek, hogy más lakjék benne_ (Ésaiás 65:17, 21, 22)

Itt a „házak” jelentik azt, ahol a bölcsesség és értelem van, ezért azt is, ahol a jóság és igazság tudása. Mert az Úr királyságával foglalkoznak itt, vagyis az új mennyekkel és az új földdel. Jeremiásnál:

_„Építsetek házakat és lakjatok azokban, plántáljatok kerteket és egyétek azoknak gyümölcseit.”_ (Jeremiás 29:5)

Ahol a jelentése hasonló. Dávidnál:

_Boldog az ember, a ki féli az Urat, és az ő parancsolataiban igen gyönyörködik. Gazdagság és bőség lesz annak házában, s igazsága mindvégig megmarad._ (Zsoltárok könyve 112:1, 3)

Ahol a „gazdagság és bőség” jelenti a bölcsesség és értelem gazdagságát és bőségét, így a tudásét; melyek a „házában” vannak, azaz benne.

\[2\] A „ház” szót ellenkező értelemben használják Sofóniásnál:

_„És megfenyítem azokat, a kik ezt mondják szívökben: sem jót, sem rosszat nem cselekszik az Úr. És gazdagságuk prédává lesz, házaik pedig pusztává. Építnek házakat, de nem lakják, és plántálnak szőlőket, de nem iszszák azoknak borát.”_ (Sofóniás 1:12, 13)

Aggeusnál:

_Menjetek fel a hegyre, és hordjatok fát, és építsétek e házat. Sokat vártatok, de ímé kevés lett; haza is hordtátok, de én ráfuvallok arra! Mi okért? azt mondja a Seregeknek Ura. Az én házamért, a mely ím romban áll, ti pedig siettek, kiki a maga házához. Azért vonták meg tőletek az egek a harmatot._ (Aggeus 1:8-10)

A „házak” jelentik az ismeretanyagokat, melyekből az okoskodáson keresztül jöttek a hamisságok. Ésaiásnál:

_Jaj azoknak, a kik a házhoz házat ragasztanak, és mezőt foglalnak a mezőkhöz, míg_ _egy helyecske sem marad, és csak ti magatok laktok itt e földön! Sok házak pusztasággá lesznek, a nagyok és szépek lakos nélkül. A seregek Urának szőlője pedig Izráel háza_ (Ésaiás 5:8, 9, 7)

Szintén az ismeretanyagot jelenti, melynek eszközeivel a hamisságok jönnek. Ámósnál:

_„Mert ímé, parancsol az Úr és megveri a nagy házat repedezésekkel, és a kicsiny házat hasadozásokkal. Vajjon futhatnak-é a lovak a sziklán? felszánthatja-é azt valaki ökrökön? hogy az ítéletet bürökké tettétek, az igazság gyümölcsét pedig ürömmé?!”_ (Ámós 6:11, 12)

Ahol a „házak” jelentik hasonló módon a hamisságot és az abból eredő gonoszságot; a „lovak” az okoskodást; az „ítélet” az igazságokat, melyek „bürökké lettek” és az „igazság gyümölcse” a jóságokat, melyek „ürömmé lettek”.

\[3\] Az Igében a „házak” jelentik az emberi észt, melyben értelem és bölcsesség lehetne. Az előttünk lévő fejezetben a „Fáraó háza” jelenti az ismeretanyagot, melynek eszközeivel az értelem, és így a bölcsesség is jön. Hasonlót jelent a ház is, melyet Salamon épített a Fáraó lányának (Királyok I. könyve 7:8). Mivel a „házak” jelentik az észt, melyben értelem és bölcsesség van, és melyben a hatások az akarathoz tartoznak, ezért a „ház” szó az Igében tág értelmű; különleges jelentése abból a dologból látható, amiről beszélnek. Magát az embert is „háznak” hívják.

AC 1489. Száraiért, Ábrám feleségéért. Ez jelenti, hogy az igazság miatt, amely csatlakozott a mennyeihez, nyilvánvaló a „feleség” jelentéséből, következésképpen "Szárai, a feleségből", az lévén az igazság, mely csatlakozik a mennyeihez, melyről a 12. versnél beszéltünk. A helyzet a következő: hacsak nem semmisül meg az a tudás, melynek gyermekkorban az volt a haszna, hogy az embert értelmessé tegye, úgy, mintha semmi lenne, akkor az igazság sohasem tud a mennyeihez csatlakozni. Ezek az első ismeretanyagok nagyrészt földiek, testiek és világiak. Isteniek lehetnek ugyan az elvek, melyeket egy gyermek megtanul, még sincs más elképzelés, csak az, ami az ilyen tudásokból megszerezhető. Ezért ameddig azokba a legalacsonyabb tudásokba kapaszkodik, melyből elképzelései erednek, értelmét nem lehet felemelni. Az Úrral is ugyanez volt, mert úgy született, mint más ember, úgy nevelték, mint más embert, azonban az Isteni rend szerint, melyet már leírtunk. Ezekben a dolgokban, melyek Ábrám egyiptomi tartózkodására vonatkoznak, Isteni rendet írnak le – hogy az Úrban hogyan csatlakozott a külső ember a belsőhöz, hogy így a külső is Istenivé válhasson.

AC 1490. 18. vers. _Hívatá azért a Faraó Ábrámot és monda: Miért mívelted ezt velem? Miért nem mondottad meg énnékem, hogy ez néked feleséged?_ „Hívatá azért a Faraó Ábrámot” jelenti, hogy az Úr elgondolkodott; „és monda: Miért mívelted ezt velem?” jelenti, hogy ez fájt Neki; „Miért nem mondottad meg énnékem, hogy ez néked feleséged?” jelenti látván azt, hogy megtudta, Neki nem kell semmilyen más igazság, csak az, amelyik a mennyeihez csatlakozik.

AC 1491. Hívatá azért a Faraó Ábrámot. Ez jelenti, hogy az Úr elgondolkodott, nyilvánvaló a „Fáraó” jelentéséből, lévén az az ismeretanyag. Magát az ismeretanyagot (scientia), vagyis az ismeretanyag ügyeit (scientifica), melyeket az Úr gyerekként szerzett meg, itt „Fáraónak” hívják. Így ez maga a tudás, mely megszólítja az Urat, vagyis Jehova, aki ezt a tudás eszközével megteszi. Így nyilvánvaló, hogy ezek a dolgok azt jelentik, hogy az Úr elgondolkodott. Lelki odafigyelés jön az ismeretanyag eszközével, így a Fáraó által, aki ezt a tudást jelenti, ahogy azt már előzőleg is elmondtuk.

AC 1492. És monda: Miért mívelted ezt velem? Ez jelenti, hogy ez fájt Neki, nyilvánvaló a nagy felháborodásból, mellyel ezt mondják: magát a szomorúságot fejezi így ki. A belső értelem olyan, hogy a lelkiállapot rejtve van azokban a szavakban, melyből az áll. A betű szerinti szavak nem mutatják ezt, hanem olyanok, mintha nem léteznének. Ezekben a szavakban lévő lelkiállapot a felháborodás, olyan, mintha az ismeretanyagé, és az Úr szomorúságáé lenne. Valójában abból van a szomorúság, hogy az ismeretanyagot, melyet örömmel és kedvvel tanult meg, meg fogják semmisíteni. Az eset hasonlít azokéhoz a kisgyermekekéhez, akik, amikor valamit szeretnek, és a szüleik látják, hogy az ártalmas számukra, és elveszik tőlük, akkor szomorúak lesznek.

AC 1493. Miért nem mondottad meg énnékem, hogy ez néked feleséged? Ez jelenti azt, hogy Neki nem kell semmilyen más igazság, csak az, amelyik a mennyeihez csatlakozik, nyilvánvaló a „feleség” jelentéséből lévén az az igazság, mely a mennyeihez csatlakozott (12. vers). Itt írják le a sorrendet, melyben az Úr értelme, így a bölcsessége is kifejlődött; így Ő volt maga a bölcsesség, mint az Isteni Lényeg, és Ő maga bölccsé válhatott, mint az Emberi Lényeg.

AC 1494. 19. vers. _Miért mondottad: Húgom ő; azért vevém magamnak feleségűl. Most már imhol a te feleséged, vedd magadhoz és menj el._ „Miért mondottad: Húgom ő” jelenti, hogy akkor megtudta, hogy nála nem más van, mint az értelmi igazság; „azért vevém magamnak feleségűl” jelenti, hogy erőszakot tehetett volna az igazsággal, amely csatlakozni készül a mennyeivel; „Most már imhol a te feleséged, vedd magadhoz és menj el” jelenti, hogy az igazság csatlakozott a mennyeihez.

AC 1495. Miért mondottad: Húgom ő. Ez jelenti, hogy akkor megtudta, hogy nála nem más van, mint az értelmi igazság, nyilvánvaló a „húg” jelentéséből lévén az értelmi igazság. Valamint abból a tényből, amit Ábrám mondott (13. vers), amit végül megtettek, hogy a mennyei nem szenvedhet el semmilyen erőszakot, hanem megmenthető. Mindebből nyilvánvaló, hogy amikor az Úr gyermekként megszerezte az ismeretanyagot, legelőször semmi mást nem tudott, csak azt, hogy a tudások az értelmes ember biztonságáért vannak, vagyis annak érdekében, hogy megismerhesse azokból az igazságokat. Ezután tárult fel, hogy annak érdekében léteznek, hogy csatlakozhasson a mennyei dolgokhoz. Ez azért történik, hogy megóvja a mennyei dolgokat attól, hogy erőszakot szenvedjenek el, és annak érdekében, hogy megmenthetők legyenek. Amikor egy embert irányítanak, fejlődik az ismeretanyagból az észbeli igazságokba; azután az értelmi igazságokba, végül pedig a mennyei igazságokba, melyeket itt a "feleség" jelent. Amennyiben az ismeretanyagból és észbeli igazságokból a mennyei igazságokba való fejlődés az értelmi igazságok, mint közbenső nélkül megy végbe, akkor a mennyei erőszakot szenved, mert nem lehet kapcsolata az észbeli igazságoknak – melyeket az ismeretanyag eszközeivel lehet megszerezni – a mennyei igazságokkal, csak az értelmi igazságok eszközeivel, melyek közbensők. Hogy milyenek a mennyei igazságok, és milyenek az értelmi igazságok, most megláthatjuk.

\[2\] Hogy tudható legyen, hogy állnak ezek a dolgok, valamit el kell mondani a sorrendre vonatkozóan. A sorrend az, hogy először a mennyei befolyik a szellemibe, és azt magáévá teszi. Majd a szellemi befolyik az észbelibe, és azt a magáévá teszi, aztán az észbeli befolyik az ismeretanyagba, és azt a magáévá teszi. Amikor egy embert a legkorábbi gyermekkorában irányítanak, a sorrend valójában ugyanez, de másként látszik, vagyis, hogy ő az ismeretanyagból fejlődik az észbeli dolgok felé, ezekből pedig a szellemi dolgok felé, végül a mennyei dolgok felé. Ennek a látszatnak az oka az, hogy így kell utat nyitni a mennyei dolgok felé, melyek a legbensőbbek. Minden akarat egyszerűen megnyitja az utat. Ahogy az út megnyílt, vagy ami ugyanaz, ahogy az emberek megnyíltak, ezek befolynak, ahogy előzőleg mondtuk, sorrendben: az észbeli dolgok a mennyei szellemi dolgokból vannak; ezekbe folynak a mennyei szellemi dolgok, és ezekbe a mennyei dolgok. Ezek a mennyei és szellemi dolgok folyamatosan képviselik magukat, előkészítik és kialakítják magukat azoknak az embereknek, akik megnyílnak. Ez abból a tényből is látható, hogy az ismeretanyag és az észbeli magukban halottak, és a belső életbe való befolyás által látszanak élőnek. Ez világossá válik bárki számára a gondolatból és az ítélet képességéből.

\[3\] Ezekbe van elrejtve az elemző művészet és tudomány minden titka, mely olyan sok, hogy sohasem lehet felfedni, még a tízezred részét sem; és ez nem csak a felnőtt embernél van, hanem a gyermeknél is, akiknek minden gondolata és a beszédük öröklött kifejezései a legteljesebb önmaguk (bár az ember ennek nincs tudatában, még a legtanultabb sem).Ez csak akkor lehetséges, ha a benne lévő mennyei és szellemi dolgok előjönnek, befolynak, és megteremtik mindezen dolgokat.

AC 1496. Azért vevém magamnak feleségűl. Ez jelenti, hogy erőszakot tehetett volna az igazsággal, ami csatlakozni készül a mennyeivel, nyilvánvaló abból, amit most, valamint amit a 13. versnél elmondtunk. Az igazsággal kapcsolatban, mely a mennyeihez csatlakozik, a helyzet a következő. Magában az igazság, amit gyermekkortól tanulnak, semmi más, csak egy eszköz a mennyei befogadására. Az igazság magában nem élet, csak a belefolyó mennyei által az. A mennyei a szeretet és az emberszeretet; minden igazság ebből ered, és mivel minden igazság ebből van, ezért semmi más, mint egyfajta eszköz; maguk az igazságok világosan megjelennek a másik életben. Az igazságok sohasem vonatkoznak el az igazságoktól, csak az élettől, mely bennük van, vagyis a mennyei dolgoktól, melyek az igazságokban lévő szeretetből és emberszeretetből vannak. Ezért van az, hogy az igazságok mennyeivé válnak, és mennyei igazságnak hívják őket. Most már láthatjuk, hogy mi az értelmi igazság, valamint azt is, hogy az Úrral lévő értelmi igazság utat nyitott a mennyei dolgoknak. Az emlékezetben lévő igazság (verum scientificum) egy dolog; az észbeli igazság egy másik; az értelmi igazság megint egy másik; egymást követik. Az emlékezetben lévő igazság az ismeretanyag ügye; az észbeli igazság ez az igazság, az ok igazolva; az értelmi igazság csatlakozik ennek a belső elfogadásához. Ez az értelmi igazság az Úrnál létezett gyermekkoránál, és megnyitotta az utat a mennyei dolgokhoz.

AC 1497. Most már imhol a te feleséged, vedd magadhoz és menj el. Ez jelenti, hogy az igazság csatlakozik a mennyeihez, ami nyilvánvaló a „feleség” jelentéséből, az lévén az igazság, ami csatlakozik ahhoz, ami mennyei (11. és 12. vers).

AC 1498. 20. vers. _És parancsola felőle a Faraó némely embereknek, a kik elbocsáták őtet és az ő feleségét, és mindenét a mije vala_. „És parancsola felőle a Faraó némely embereknek” (a kik elbocsáták őtet) jelenti, hogy az Urat elhagyta az ismeretanyag; „és az ő feleségét”jelenti, hogy elhagyták az igazságot, mely a mennyei dolgokhoz csatlakozott; „és mindenét a mije vala” jelenti, hogy elhagytak minden dolgot, ami a mennyei igazságokhoz tartozott.

AC 1499. És parancsola felőle a Faraó némely embereknek (a kik elbocsáták őtet). Ez jelenti, hogy az Urat elhagyta az ismeretanyag, nyilvánvaló a „Fáraó” jelentéséből lévén az az ismeretanyag, és az „ember” jelentéséből is, ami az értelmi dolgok (158 sz.). Az „ember” itt, mivel a Fáraó, vagy az ismeretanyag sajátossága, az értelmi dolgokat jelenti, melyeket ehhez alkalmaztak. Az Urat elhagyó ismeretanyagra vonatkozóan a helyzet a következő. Amikor a mennyei dolgok egyesülnek az értelmi igazságokkal, és ezek mennyeivé válnak, akkor minden dolog, mely üres, eloszlatja magát; ez a mennyei természetében van.

AC 1500. És az ő feleségét. Ez jelenti, hogy elhagyták az igazságot, mely a mennyei dolgokhoz csatlakozott, vagyis, hogy az ismeretanyag elhagyta őket, nyilvánvaló a „feleség” jelentéséből, ami a mennyeihez csatlakozott igazság, és abból, amit most elmondtunk. Az üres ismeretanyagok elhagyják a mennyei dolgokat, ahogy a hiábavaló dolgok szokták elhagyni a bölcsességet. Olyanok, mint a kérgek és héjak, amelyek maguktól leválnak.

AC 1501. És mindenét a mije vala. Ez jelenti, hogy elhagytak minden dolgot, ami a mennyei igazságokhoz tartozott, és a továbbiakban ez következik.

AC 1502. Mindebből most már nyilvánvaló, hogy Ábrám Egyiptomban való tartózkodása semmi mást nem képvisel és jelent, mint az Urat, valójában az Ő irányítását gyermekkorban. Ezt igazolja az is, amit Hóseásnál mondanak:

_„Égyiptomból hívtam ki az én fiamat”_ (Hóseás 11:1, Máté 2:15)

Abból is, amit Mózesnél mondanak:

_„Az Izráel fiainak lakása pedig, a míg Égyiptomban laknak, négyszáz harmincz esztendő vala. És lőn a négyszáz harmincz esztendő végén, lőn pedig ugyanazon napon, hogy az Úrnak minden serege kijöve Égyiptomnak földéről.”_ (Mózes II. könyve 12:40, 41)

Amely éveket nem Jákob Egyiptomba bemenetelétől számítják, hanem Ábrahám egyiptomi tartózkodásától, melytől számítva négyszázharminc év telt el. Így az „Égyiptomból hívtam ki az én fiamat” (Hóseás 11:1) belső értelemben az Urat jelenti. Ezt erősíti meg az a tény is, hogy az Igében „Egyiptom” az ismeretanyagot jelenti (1164., 1165., 1462. sz.).

\[2\] Hogy ezeket a titkokat tartalmazza, nyilvánvaló abból a tényből is, hogy ugyanezt mondják Ábrahámról filiszteai tartózkodása során, nevezetesen, hogy ő húgának nevezte feleségét (Mózes I. könyve 20:1-18); és hasonlókat mondanak Izsákról, amikor ő szintén Filiszteában tartózkodott, és húgának nevezte feleségét (Mózes I. könyve 26:6-13). Ezek a dolgok nem fonódnának össze az Igében, szinte mindig ugyanazon körülmények között, hacsak nem ezek a titkok rejtőzködnének bennük. Továbbá ez az Úr Igéje, amelyben semmiképpen sem lehetne élet, hacsak nincs benne belső értelem, amely Hozzá kapcsolódik.

\[3\] Az ezen dolgokban felhalmozott titkok, mint azok is, amelyeket Ábrahám és Izsák filiszteai tartózkodásáról mondtak, a következők: hogyan csatlakozott az Úr Emberi Lényege az Ő Isteni Lényegéhez, vagy ami ugyanaz, hogyan vált az Úr Jehovává az Ő Emberi Lényegéhez képest is; és hogy az ő bevezetése a gyerekkora óta zajlott, amely bevezetésről itt szó van. Továbbá ezek a dolgok több titkot tartalmaznak, mint azt az ember valaha is hinné; ám az, ami elmondható, olyan kevés, hogy szinte már semmi. Az Úrra vonatkozó legmélyebb titkok mellett tartalmaznak titkokat az ember irányítására és újjászületésére vonatkozóan is, hogy szellemi lehessen; és nem csak az egyéni ember irányítására vonatkozóan, hanem általában az egyházra vonatkozóan is. Továbbá tartalmaznak titkokat a kisgyermekek irányítására a mennyben; egyszóval mindenkinek az irányítására vonatkozóan, aki az Úr képére és hasonlatosságára lesz. Ezek a dolgok egyáltalán nem jelennek meg a betű szerinti értelemben azért, mert a történelmi beszámoló elrejti és elhomályosítja őket; azonban a belső értelemben megjelennek.

FOLYTATÁS AZ ÉRZÉKEKRE VONATKOZÓAN; ÉS A MÁSIK ÉLET SZFÉRÁIRA VONATKOZÓAN

AC 1503.

AC 1504. Már elmondtuk, hogy az embernek a másik életben már az első megjelenésekor tudható, hogy ő milyen, még akkor is, ha nem beszél. Ebből tudható, hogy egy ember belsői egyfajta tudattalan tevékenységet hajtanak végre, és ebből érzékelhető a szellem minősége. Hogy ez így van, bizonyítja az a tény, hogy a tevékenységnek ezen szférája nem csak kiterjed egy bizonyos távolságra, hanem néha, amikor az Úr megengedi, különböző módokon felfogható lesz az érzékek számára is.

AC 1505. Arról is tájékoztattak engem, hogy ezekre a szférákra, amelyek a másik életben felfoghatók az érzékek számára, hogyan lehet szert tenni. Vegyünk például egy olyan valakit, aki kiváló véleményt alkot saját magáról és az ő kimagasló felsőbbrendűségéről. A végén már annyira át van hatva ettől, mint egy szokástól, és olyan lesz a természete, hogy bárhova is megy, bár ránéz másokra és beszél velük, mégis saját magát tartja szem előtt; ezt először nyilvánvalóan, később azonban nem nyilvánvalóan, így nincs is tudatában. Mégis, mind a benyomásainak és gondolatainak sajátosságaiban, mind a viselkedésének és beszédének sajátosságaiban ez az uralkodó. Az emberek látják ezt másokon. És ez az a fajta dolog, ami a másik életben egy szférát alkot, amely észlelhető, ám nem gyakrabban, mint ahogy azt az Úr megengedi. Ugyanez a helyzet más hatásokkal is; ezért annyi szféra van, amennyi benyomás vagy benyomások kombinációja – azaz számtalan. A szféra olyan, mintha az ember saját magáról alkotott képének kivetülése lenne, valójában a benne levő minden dolognak a képe. A szellemek világában a meglátható vagy érzékelhető dolgok csak általánosak; hogy az ember sajátosságai milyenek, a mennyben tudják; ám, hogy milyen legrészletesebben, azt csak az Úr tudja.

AC 1506. Annak érdekében, hogy a szférák természete ismert lehessen, utalok néhány dologra a tapasztalataimból. Egy bizonyos szellem, akit ismertem, és akivel társalogtam, amíg a testében élt, azután sokszor jelent meg a gonoszok között. És mivel nagyon jó véleménye volt saját magáról, ezért a kimagasló felsőbbrendűség szférájával rendelkezett, ami miatt a szellemek hirtelen elmenekültek előle, így senki nem jelent meg, csak ő egyedül; és ő kitöltötte az egész körülötte lévő szférát, amely az önérzet volt. Társaságtól megfosztva átkerült egy másik állapotba; mert a másik életben az, akit megfosztanak attól a társaságtól, amelyben van, először olyanná válik, mintha félholt lenne – ugyanis ilyenkor az életét egyedül a menny befolyása a belsőjébe támogatja. Ekkor elkezdett siránkozni és kínokat érezni. A többi szellem ezután azt mondta, hogy nem bírják a jelenlétét, ugyanis ő nagyobb akart lenni, mint mások. Mikor végül mások társaságába került, felvitték magasra, és úgy tűnt számára, hogy egyedül ő irányítja a világegyetemet; az önszeretet ilyen mértékben fuvalkodik fel, amikor magára hagyják. Ezután letaszították a pokolbéliek közé. Ez vár azokra, akik nagyobbnak gondolják magukat másoknál. Az önszeretet minden más szeretetnél jobban ellentétes a közös szeretettel, amely a menny élete.

AC 1507. Egy bizonyos személy testi élete során úgy tűnt önmaga számára, mint aki nagyobb és bölcsebb másoknál, más tekintetben jó szándékú volt és nem nézett le másokat önmagához hasonlítgatva; azonban mivel magas rangban született, körbevette őt a kimagaslás és a tekintély szférája. Ilyen jellemmel jött oda hozzám, és sokáig nem beszélt, azonban én megfigyeltem, hogy egyfajta ködszerűség öleli őt körül, amely előtte haladva elkezdte eltakarni a többi szellemet; ekkor azok elkezdtek szorongani. Ezután, nekem címezve, azt mondták, hogy nem bírnak tovább itt maradni, mert megfosztották őket minden szabadságuktól, és ezért nem mernek mondani semmit. Ő is elkezdett hozzájuk beszélni, fiainak nevezte, és néha utasítgatta őket azzal a tekintéllyel, amely őt körbevette. Ez mutatta meg a tekintély szféráját a másik életben.

AC 1508. Sokszor megadatott nekem, hogy megfigyeljem, hogy azokat, akik a világon magas ranggal rendelkeztek, körbevette ezáltal a tekintély szférája, és ezért a másik életben sem tudták azt elrejteni, illetve attól megszabadulni. Azoknál, akik emellett hittel és emberszeretettel is bírtak, a tekintély szférája csodálatos módon csatlakozott a jóság szférájához, így az nem volt nyugtalanító senki számára sem. Valójában megfelelő engedelmességet mutattak irányába az illedelmes szellemek; és tényleg nem rendelkeztek a parancsolás szférájával, csak egy olyannal, amely termeszétes volt számukra rangos születésük miatt, és amelyet egy idő után levetettek; mert jók, és ezért küzdöttek azért, hogy levessék.

AC 1509. Néhány napig olyan szellemek voltak velem, akik földi életük során nem törődtek a közjóval, csak a saját jólétükkel, ezért haszontalan tagjai voltak a társadalomnak, és akiknek nem volt más céljuk, csak a fényűző élet, a gyönyörű ruhák és a meggazdagodás. Gyakorlottak a színlelésben és önmaguk megkedveltetésében a hízelgő beleegyezések és a látszólagos szolgálatok különböző formái révén, de csak annyira, hogy úgy tűnjön, odaadóak és rendelkeznek a mesterük jóságával, míg megvetéssel tekintettek mindenkire, akik komolyan dolgoztak. Észleltem, hogy udvaroncok voltak. Az ő szférájuknak hatása olyan volt, hogy elvették tőlem a szellemi erőfeszítés erejét, és oly fárasztóvá tették számomra, hogy komoly ügyekben, az igazról és jóról gondolkodjak, hogy a végén már alig tudtam, hogy mit tegyek. Amikor ilyenek jönnek a szellemek közé, rajtuk is hasonló kábultságot idéznek elő. A másik életben ők haszontalan tagok, és elutasítják őket, akárhova is mennek.

AC 1510. Minden szellemnek – és még inkább minden szellem-társadalomnak – megvan a maga szférája az alapelveiből és meggyőződéseiből, mely szféra az ő alapelvein és meggyőződésein alapul. A gonosz szellemeknél érzéki vágyak szférája van, és esetükben az alapelvek és meggyőződések szférája olyan, hogy amikor másra hatással vannak, az igazságokat hamissággá teszik, és elővesznek minden olyan dolgot, ami ezeket igazolja, azt a hiedelmet erősítve, hogy a hamisságok igazságok, és a gonoszságok jóságok.

\[2\] Megmutatták, hogy egy ember milyen könnyen megerősíthető a hamisságokban és gonoszságokban, ha nem hisz az Úrtól való igazságokban. Az ilyen szférák a hamisságok természete arányában sűrűk. Ezek a szférák semmiképpen sem egyezhetnek azon szellemek szférájával, akik az igazságban vannak. Ha közelednek, undor keletkezik; és ha engedély révén a hamisság szférája túlsúlyban van, a jó kísértésbe és aggodalomba esik. A hitetlenség szféráját is éreztem, mely olyan, hogy azok, akik benne vannak, nem hisznek el semmit, amit mondanak, és azt is alig, ami a szemük előtt van. Van még azoknak a szférája is, akik semmi mást nem hisznek el, csak amit érzékelnek.

\[3\] Láttam egy bizonyos valakit, valami sötétbe öltözve, egy malomnál ült, mintha élelmet őrölt volna, és oldalt kis tükrök látszottak; azután láttam néhány dolgot, melyet a képzelet termelt, de légneműek voltak. Kíváncsi voltam, hogy ki ő; de odajött hozzám és azt mondta, ő volt az, aki a malomnál ült; és hogy olyan elképzelései voltak, mintha minden dolog, bármi legyen is, csak képzelet lenne, és semmi sem igazi. Azért vált olyanná, mint amilyen.

AC 1511. Sok tapasztalat árán megtudtam, olyan jól megtudtam, mint semmi mást, hogy a szellemek, akik hamisságokban vannak, a gondolatba folynak be, és pontosan olyan meggyőződést erősítenek, mintha a hamis igaz lenne, és nem is tűnhet másnak, és ezt a szférájuk révén csinálják. Hasonló módon a szellemek, akik gonoszságban vannak, ugyanígy folynak be az akaratba és pontosan olyan hatást érnek el, mintha a gonosz jó lenne, és nem is érezhető másképpen, és ez is a szférájukból van. Megadatott nekem, hogy mindkét fajta szellem befolyását ezerszer észleljem; azokat is, akiktől jött, és azt is, hogyan távolítják el az ilyen dolgokat az Úrtól való angyalok. Emellett számos más dolgot is, amit nem lehet különösképpen elmondani, tehát biztossá váltam, az összes lehetséges meggyőződéssel kapcsolatban, hogy hogyan jönnek ebből a hamisságok és gonoszságok az embernél, és hogy az ilyen szférák is, amelyek a test halála után is megmaradnak, és nyilvánvalóan megjelennek, a hamisság törvényeiből és a gonoszság érzéki vágyaiból erednek.

AC 1512. A képzeletek szférái, amikor látható formában jelennek meg, úgy néznek ki, mint a felhők, többé-kevésbé az elképzelés minősége szerinti sűrűséggel. Van egy bizonyos ködös szikla a bal láb alatt, ahol az özönvíz előttiek vannak, és amely alatt ők tartózkodnak. Ez a felhősség, amely által őket távol tartják a többiektől a másik életben, az ő elképzeléseikből ered. Azokból, akik gyűlöletben és bosszúvágyban éltek olyan szférát bocsátanak ki, amely ájulást és rosszullétet okoz. Az ilyen szférák olyanok, mintha mérgezőek lennének; és megszokott dolog próbára tenni egy tompa azúrkék szalaggal, hogy milyen mérgezőek és milyen sűrűk: ha ezek elrepülnek, a szféra is gyengül.

AC 1513. Egy bizonyos szellem jött oda hozzám a lagymatagnak nevezettek közül, aki úgy viselkedett, mint aki bűnbánatot érez. Nem éreztem színlelést, habár azt gondoltam, hogy rejteget magában valamit. Azonban a szellemek azt mondták, hogy nem bírják a jelenlétét, és hogy olyan érzésük van magukban, mint egy embernek, amikor hányni készül, és hogy ő azok között volt, akiket kivetettek. Ezután elkezdett förtelmes dolgokról beszélni; és nem tudta abbahagyni, bármennyire is győzködték, hogy ne beszéljen.

AC 1514. Lehetővé tették, hogy a szférák szagokkal észlelhetők legyenek, mert a szellemek kiválóbban szagolnak, mint az emberek; ugyanis, bármily csodálatos is, a szagok összhangban vannak a szférákkal. Amikor azoknak a szférája, akik szabad folyást engednek a tettetésnek és ezáltal felveszik ezt a természetet, szaggá alakul, akkor ott a hányás bűze érezhető. Amikor azok szféráját teszik szagossá, akik addig tanulták az ékesszólást, míg végül minden önimádatot eredményezett, az olyan, mintha égett kenyér szaga lenne. Azoknál, akik pusztán az örömöknek adták át magukat, és nem volt emberszeretetük és hitük, a szféra szaga olyan, mint az ürülék. Ugyanilyen azoknál is, akik életüket házasságtörésben töltötték, csak még erősebb. Azok szférája, akik mély gyűlöletben, bosszúvágyban és kegyetlenségben éltek, hullaszerű bűzzel fog szaglani. Egérbűz árad azokból, akik aljasul pénzsóvárak; poloskabűz azokból, akik gyötrik az ártatlant. Ezeket a szagokat egyetlen ember sem érezheti, kivéve azokat, akik belső érzései nyitottak, így a szellemekkel társaságban lehetnek.

AC 1515. Egy bizonyos asszony szagának szféráját észlelték, akit azután szirénekkel társítottak; ezt a szagot bocsátotta ki néhány napig bárhová is ment. A szellemek azt mondták, hogy a szag halálosnak tűnik, ő mégsem észlelt belőle semmit. A szirének szaga hasonló, mert a bensőjük mocskos, míg külsejük nagyon kecses és szép (831 sz.). Csodálatos, hogy a másvilágon a szirének milyen gyorsan tanulnak meg mindent, és mindenki másnál jobban tudják milyenek a dolgok, még az elvi ügyek is; de végeredményben azt, hogy hogyan fordíthatják azokat csodává, és jogot formálnak arra, hogy másokat utasíthassanak. A jóság hatását érik el a jó és igazság színlelésével; de jellegük mégis megmarad, mely azt mutatja, hogy az elv semmi, hacsak az ember nem válik azzá, amit tanít, vagyis, hacsak nem ezeket szem előtt tartva él; és emellett sokan vannak a gonoszok között, akik nagyon ügyesek az elvi dolgokban. Azok azonban, akik az emberszeretet életét élték mindnyájan a mennyekben vannak.

AC 1516. Beszéltem szellemekkel az íz érzéséről, melyről azt mondják, hogy ők nem birtokolják, de valami olyasmit igen, amiből tudják, hogy mi az íz, és ezt ők egy szaghoz hasonlítják, de nem tudják leírni. Emlékeztettek arra, hogy az íz és szag egyfajta harmadik érzésben találkozik, ahogy ez nyilvánvaló az állatoknál is, melyek szaglásukkal megvizsgálják élelmüket, és ebből tudják, hogy az egészséges és megfelelő-e számukra.

AC 1517. Borszagot észleltem, és azt mondták nekem, hogy ez azokból jön, akik barátsággal és igaz szeretettel bókolnak egymásnak, és igazság van a bókjaikban. Sok változata létezik a szagnak, melyek alakjaikban a szépség szférájából jönnek.

AC 1518. Amikor a mennyei angyalok egy olyan elhunyt személy testével vannak, akit felemelnek, a test szaga fűszeres illattá változik; ezt észlelve a gonosz szellemek nem közeledhetnek.

AC 1519. Az emberszeretet és hit szférája, amikor mint szagot észlelik, a leggyönyörűbb; az illat kellemes, mint a virágoké, liliomoké, és különböző fajta fűszereké, végtelen változatosságban. Sőt, az angyalok szférája néha láthatóvá válik, olyan környezetként vagy auraként, mely annyira gyönyörű, annyira kellemes és annyira változatos, hogy azt lehetetlen leírni.

AC 1520. Ám szellemek körül kiterjedt és kivetült szférák, valamint szagok által a szellem bensőjének észlelésére feltáruló lehetőségről előbb elmondottakkal kapcsolatban azt tudni kell, hogy ezek nem mindig észlelhetőek, emellett az Úr különböző módokon enyhítheti ezeket, állapotuk szerint.

MÓZES I. KÖNYVE 13. FEJEZET

A VILÁGOSSÁGRA VONATKOZÓAN, MELYBEN AZ ANGYALOK ÉLNEK

AC 1521. Többféle módon is megmutatkozott számomra, hogy a szellemek és angyalok az ízlelés kivételével minden érzéket sokkal finomabban és tökéletesebben birtokolnak, mint az ember. Nemcsak látják egymást, és társalognak egymással – az angyalok a közös szeretetből fakadó legnagyobb boldogsággal – de ebben a világban többet látnak, mint ahogy az emberek hiszik, hogy az lehetséges. A szellemvilág és a mennyek a próféták által látott képviselőkkel van tele, olyan csodálatos természetűekkel, hogy ha egy személy látását néhány órára ennyire kinyitnák, hogy meglássa őket, megdöbbenne. A mennyben lévő világosság olyan, hogy hihetetlenül felülmúlja még a mi napos világunk déli fényét is. Bár nincs világosságuk erről a világról, mert ennek a fénynek szférájában, vagy felette vannak; de az ő világosságuk az Úrtól van, aki számukra a Nap. Még az e világ déli fénye is teljes sötétség az angyalok számára; és amikor lehetőségük van arra, hogy lássák azt, az olyan, mintha teljes sötétségbe néznének; ezt tapasztalatból tudom. Ez mutatja, hogy mi a különbség a mennyei fény és az e világi fény között.

AC 1522. Olyan gyakran láttam a fényt, melyben a szellemek, és angyalok élnek, hogy végül már nem csodálkoztam rajta, mert ismerőssé vált. Minden tapasztalatomat bebizonyítani unalmas lenne; legyen elég a következő.

AC 1523. Hogy megismerhessem ennek a fénynek a természetét, gyakran vezettek a jó és angyali szellemek tartózkodási helyére, és láthattam mind a szellemeket, mind az ott lévő tárgyakat. Csecsemőket és anyákat is láttam olyan erős világosságú és csillogású fényben, hogy annál már semmi sem lehetett világosabb.

AC 1524. Egy erős lángoló sugárzás váratlanul elárasztotta a látásomat, nagyon elkápráztatva engem — nem csupán a szemem látását, de a belső látást is. Akkor megjelent egyfajta sötétség, mint egy vastag felhő, melyben valami földi volt. Mialatt ezen csodálkoztam, tudatták velem, hogy ilyen az angyalokkal lévő világosság a mennyben, ellentétben a szellemvilágban lévővel; bár a szellemek is világosságban élnek, mégis ekkora a különbség. Ahogy a fény, úgy az angyalok értelme és bölcsessége is felülmúlja a szellemekét; és nemcsak az értelmük és bölcsességük, de az ezekhez tartozó összes dolog is, mint a beszédük, gondolatuk, örömük, és boldogságuk; ezek összhangban vannak a fénnyel. Nyilvánvalóvá vált számomra, hogy az angyalok tökéletessége milyen nagy és milyen természetű az emberekéhez képest, akik még a szellemeknél is nagyobb sötétségben vannak.

AC 1525. Megmutatták nekem azt a fajta fényt, melyben azok élnek, akik az arc bizonyos belső területében élnek. Gyönyörű volt, arany lángok sugarai tették változatossá azok számára, akik a jó hatásaiban vannak, ezüst fényű sugarak pedig azok számára, akik az igazság hatásaiban vannak. Néha látják az eget – nem azt, amelyik a szemünk előtt jelenik meg, hanem melyet érzékeltetnek velük - kis csillagokkal gyönyörűen behintve. A világosságban lévő különbség oka az, hogy minden jó szellemet, aki az első mennyben van, és minden angyali szellemet, aki a második mennyben van, valamint minden angyalt, aki a harmadikban van, megkülönböztetnek általánosságban a mennyei és szellemi szerint; a mennyeiek azok, akik a jóság szeretetében vannak, a szellemiek pedig azok, akik az igazság szeretetében vannak.

AC 1526. Kivontak engem a saját(ságos) dolgok, vagy testi dolgok elképzeléseiből, hogy a szellemi elképzelésekben tarthassanak. Ekkor gyémánt fényű élénk izzás jelent meg, és meglehetősen hosszú ideig tartott. Nem tudom más módon leírni ezt a fényt – végső soron olyan volt, mint a gyémánt csillogása. Mialatt ebben a fényben tartottak, úgy észleltem a sajátságos dolgokat, melyek világiak és testiek, hogy alattam és távol vannak; ily módon tájékoztattak arról, milyen nagy fényben vannak azok, akik visszavonulnak az anyagi elképzelésekből a szellemi elképzelésekbe. Sőt, mi több, olyan sokszor láttam a szellemek és az angyalok fényét, hogy sok oldalt megtölthetne, ha az összes tapasztalatomat megosztanám.

AC 1527. Amikor az Úrnak kedvére van, a jó szellemek úgy jelennek meg mások előtt, és egymásnak, mint fényes csillagok, melyek az emberszeretetük és hitük minősége szerint csillognak; a gonosz szellemek pedig úgy jelennek meg, mint a széntűz kis darabkái.

AC 1528. A házasságtörés és az ebből származó örömök élete néha úgy jelenik meg a gonosz szellemek között, mint a széntűz. Az Úr szeretetének és könyörületességének élete megváltoztatta mi folyik be ebbe a tűzbe velük; képzelgéseik élete, mint ennek világossága jelenik meg előttük, és ez halvány fény, amely nem terjed messzire. Azonban a közös szeretet életének közeledtére, ez a tűz kialszik és hideggé válik, a halvány fény pedig sötétséggé válik. A gonosz szellemek sötétségben élik le életüket; és döbbenetes ezt mondani, de néhányuk szereti a sötétséget, és gyűlöli a világosságot.

AC 1529. Nagyon jól tudott a mennyben, bár nem annyira a szellemvilágban, hogy honnét jön a fény, amely oly nagy – nevezetesen az Úrtól; figyelemreméltó tény, hogy az Úr úgy jelenik meg a harmadik mennyben lévő mennyei angyaloknak, mint a Nap, a szellemi angyaloknak pedig, mint a Hold. A fény egyetlen eredete ez és egyedül ez. Az angyalok a velük lévő mennyei és szellemi arányában kapnak fényt, és ezek minősége határozza meg a világosságuk minőségét is. Az Úr mennyeije és szellemije így jelenik meg a külső látásuk előtt a fény eszközeivel.

AC 1530. Azt mutatja az Ige is, hogy ez így van; amikor az Úr megjelent Péternek, Jakabnak és Jánosnak; akkor az arca ragyogott, mint a nap, és ruhája fénylővé vált (Máté 17:2). Egyszerűen azért jelent meg így nekik, mert a belső látásukat megnyitották. A próféták is ugyanezt igazolják; mint Ésaiásnál, ahol az Úr királyságával foglalkoznak a mennyekben:

_„És a holdnak fénye olyan lesz, mint a napnak fénye, és a napnak fénye hétszer nagyobb lesz, olyan, mint hét napnak napfénye”_ (Ésaiás 30:26)

Jánosnál, ahol szintén az Úr királyságáról beszélnek, melyet Új Jeruzsálemnek hívnak:

_„És a városnak nincs szüksége a napra, sem a holdra, hogy világítsanak benne; mert az Isten dicsősége megvilágosította azt, és annak szövétneke a Bárány.”_ (Jelenések könyve 21:23)

Újra:

_„És ott éjszaka nem lesz; és nem lesz szükségök szövétnekre és napvilágra; mert az Úr Isten világosítja meg őket”_ (Jelenések könyve 22:5)

Emellett, amikor az Úr megjelent Mózesnek, Áronnak Nádábnak, Abihunak, és a hetven vénnek:

_„És láták az Izráel Istenét, és annak lábai alatt valami zafir fényű tárgy vala, és olyan tiszta, mint maga az ég.”_ (Mózes II. könyve 24:10)

Mivel az Úr mennyeije és szellemije az angyalok külső látása előtt úgy jelenik meg, mint a nap és a hold, ezért az Igében a „nap” jelenti azt, ami mennyei, a „hold” pedig azt, ami szellemi.

AC 1531. Hogy megszilárdulhassak annak igazságában, hogy az Úr a mennyei angyaloknak Napként jelenik meg, a szellemi angyaloknak pedig Holdként, belső látásom az Úr isteni könyörületességéből annyira kinyílt, hogy láthattam a Holdat ragyogni, melyet számos kisebb hold vett körül, és amelynek fénye majdnem olyan volt, mint a napé; Ésaiás szavai szerint:

_„És a holdnak fénye olyan lesz, mint a napnak_ _fénye”_ (Ésaiás 30:26)

Azt nem engedték meg nekem, hogy a napot lássam. A hold elöl, jobbra jelent meg.

AC 1532. Csodálatos dolgok jelennek meg a mennyben az Úr világosságából, dolgok olyan számban, hogy nem lehet elmondani. Folyamatosan képviselik az Urat és az Ő királyságát, ahogy a prófétáknál, és Jánosnál a Jelenések könyvében említik; további kifejező dolgok mellett. Testi szemmel az ember képtelen látni őket, de abban a percben, amikor az Úr megnyitja a belső, vagy szellemi látást, ezek a dolgok láthatóvá válnak. A próféták látomásai nem voltak mások, mint belső látásuk kinyílása; ahogy János látta az arany gyertyatartót (Jelenések könyve 1:12, 13); és a Szent Várost tiszta aranyként, drágakőhöz hasonló csillogásával (Jelenések könyve 21:2, 10, 11). Emellett sok dolgot említenek a prófétáknál, melyekből tudható, hogy nem csak az angyalok élnek a legfényesebb fényben, de számtalan dolog van ott, ami meghaladja a hitet.

AC 1533. Mielőtt a látásomat kinyitották volna, azt az elképzelést tápláltam a számtalan dologgal kapcsolatban, mely a másvilágon megjelenik, hogy csak kicsit különbözik a másiktól, vagyis, hogy a másvilágon nincs fény, és olyan dolgok, mely a fénytől léteznek, együtt az érzék dolgaival. A képzelgésből eredő fogalmat fogadják el a tanultak az anyagtalan dolgokra vonatkozóan, amelyekről olyan határozottan beszélnek: az életükhöz tartozó szellemiekről, és minden dolgukról. Erről más elképzelésük nincs, csak az, hogy anyagtalan, és olyan homályos, hogy elképzelésük sem lehet, csak az, hogy az semmi. Ilyen dolgokat foglal magába az anyagtalan. A tény mégis az ellenkezője, mert ha a szellemek nem lennének élő lények, és az angyalok nem lennének szerves anyagok, akkor nem tudnának sem beszélni, sem látni, sem gondolkodni.

AC 1534. Arra vonatkozóan, hogy a fény segítségével ered az Úrtól a mennyei és szellemi, és a másvilágon megmutatják a szellemek és angyalok látása előtt a legcsodálatosabb tárgyakat, úgymint a paradicsomokat, városokat, palotákat, lakóhelyeket, a legcsodálatosabb légkört, és egyebeket, lásd a „Világosságra vonatkozó folytatást” ennek a fejezetnek a végén.

MÓZES I. KÖNYVE 13:1-18

1\. Feljöve azért Ábrám Égyiptomból, ő és az ő felesége, és mindene valamije vala, és Lót is ő vele, a déli tartományba.

2\. Ábrám pedig igen gazdag vala barmokkal, ezüsttel és aranynyal.

3\. És méne helyről helyre délfelől mind Béthelig, oda a hol először vala az ő sátora, Béthel és Hái között.

4\. Annak az oltárnak helyére, melyet ott elsőben készített vala: és segítségűl hívá ott Ábrám az Úrnak nevét.

5\. Lótnak is pedig, a ki Ábrámmal jár vala, valának juhai, ökrei és sátorai.

6\. És nem bírá meg őket az a föld, hogy együtt lakjanak, mert sok jószáguk vala, és nem lakhatának együtt.

7\. Versengés is támada az Ábrám barompásztorai között, és a Lót barompásztorai között; és a Kananeusok és a Perizeusok is ott laknak vala akkor azon a földön.

8\. Monda azért Ábrám Lótnak: Ne legyen versengés közöttem és közötted, se az én pásztoraim között és a te pásztoraid között: hiszen atyafiak vagyunk.

9\. Avagy nincsen-é előtted mind az egész föld? Válj el kérlek, tőlem; ha te balra tartasz, én jobbra megyek; ha te jobbra menéndesz, én balra térek.

10\. Felemelé azért Lót az ő szemeit, és látá, hogy a Jordán egész melléke bővizű föld; mert minekelőtte elvesztette volna az Úr Sodomát és Gomorát, mind Czoárig olyan vala az, mint az Úr kertje, mint Égyiptom földe.

11\. És választá Lót magának a Jordán egész mellékét, és elköltözék Lót kelet felé: és elválának egymástól.

12\. Ábrám lakozik vala a Kanaán földén, Lót pedig lakozik vala a Jordán-melléki városokban, és sátoroz vala Sodomáig.

13\. Sodoma lakosai pedig nagyon gonoszok és bűnösök valának az Úr előtt.

14\. Az Úr pedig monda Ábrámnak, minekutánna elválék tőle Lót: Emeld fel szemeidet és tekints arról a helyről, a hol vagy, északra, délre, keletre és nyugotra.

15\. Mert mind az egész földet, a melyet látsz, néked adom, és a te magodnak örökre.

16\. És olyanná tészem a te magodat, mint a földnek pora, hogyha valaki megszámlálhatja a földnek porát, a te magod is megszámlálható lesz.

17\. Kelj fel, járd be ez országot hosszában és széltében: mert néked adom azt.

18\. Elébb mozdítá azért sátorát Ábrám, és elméne, és lakozék Mamré tölgyesében, mely Hebronban van, és oltárt építe ott az Úrnak.

A TARTALOM

AC 1535. A fejezet az Úrban lévő külső emberrel foglalkozik, mely csatlakozott a belső emberhez. A külső ember az Emberi Lényeg, a belső pedig az Isteni lényeg. Az elsőt itt Lót, az utóbbit Ábrám képviseli.

AC 1536. Itt a külső ember állapotát írják le, ahogy az gyermekkorban volt, amikor először itatódott át tudással (scietifica et cognitiones) – ebből fejlődött tovább a belső emberrel való csatlakozás felé. (1-4. vers).

AC 1537. Azonban még sok dolog volt a külső emberben, ami meggátolta a csatlakozást (5-7 vers), amelyektől azonban már szeretett volna elhatárolódni (8, 9. vers).

AC 1538. A külső ember teljes szépségében jelent meg az Úrnak, amikor a belsőhöz csatlakozott, és akkor is, amikor nem csatlakozott (10-13. vers).

AC 1539. Volt egy ígéret, hogy mikor a külső ember csatlakozik a belsőhöz, vagyis az Úr Emberi Lényege csatlakozik az Isteni Lényeghez, minden erőt és hatalmat megkap (14-17. vers). Az Úr belső észlelésére vonatkozik (18. vers).

A BELSŐ ÉRTELEM

AC 1540. Az Ige igaz történelmi részei, ahogy már elmondtuk, a tizenkettedik fejezettel kezdődtek. Eddig a pontig, vagy inkább Éberig, kitalált történelem volt. Belső értelemben az itt folytatódó történelem Ábrámot illetően az Úr kifejezője, valójában az első életéé, mielőtt a külső embere csatlakozott volna a belsőhöz, hogy eggyé legyenek; vagyis, mielőtt a külső embere hasonló módon mennyeivé és istenivé vált volna. A történelmi dolgok azok, melyek az Urat képviselik; maguk a szavak a képviselt dolgok kifejezői. Mivel történelmiek, az olvasó elméjét csak bennük tudja tartani; különösen napjainkban, amikor a legtöbb személy, majdnem mind, nem hiszi, hogy van belső értelem, még kevésbé azt, hogy az minden szóban benne van. És lehetséges, hogy annak a ténynek az ellenére, hogy a belső értelmet eddig igen egyszerűen megmutattuk, még ekkor sem ismerik el a létezését, méghozzá azért mert a belső értelem olyannyira távolinak látszik a betű szerinti értelemtől, hogy alig ismerik fel. Mégis, abból a tényből tudhatnák, hogy pusztán ezek a történelmi dolgok nem lehetnének az Ige, hogy amikor elkülönülnek a belső értelemtől, akkor nem lenne bennük több Isteni, mint bármely más történelemben; tehát a belső értelem teszi az Igét Istenivé.

\[2\] Az, hogy az Ige maga a belső értelem, nyilvánvaló sok dologból, amit már feltártunk, többek között, mint: „Égyiptomból hívtam ki az én fiamat.” (Máté 2:15). Maga az Úr is, feltámadása után azokat a tanokat tanította, melyek rá vonatkoznak Mózesnél, és a Prófétáknál (Lukács 24:27). Semmi sincs leírva az Igében, ami nem Rá, a királyságára és az egyházra vonatkozna. Ezek az Ige szellemi és mennyei dolgai; azonban a dolgok betű szerinti értelemben főleg világi, testi és földi dolgokat tartalmaznak, melyek nem alkothatják az Úr Igéjét. Azonban manapság az emberekre az a jellemző, hogy semmi mást nem észlelnek, csak ezeket a dolgokat; a szellemi és mennyei dolgokat alig ismerik. Más a helyzet a Legősibb és az Ősi Egyház embereivel, akik ha manapság élnének, és olvasnák az Igét, nem fordítanának figyelmet a betű szerinti értelemre – melyet semminek tekintenének –, csak a belső értelemre. Nagyon csodálkoznának, hogy az Igét akárki is másként értelmezheti. Az Ősiek minden könyvét úgy írták, hogy a benne lévő belső értelem különbözött a betű szerinti értelemtől.

AC 1541. 1. vers. _Feljöve azért Ábrám Égyiptomból, ő és az ő felesége, és mindene valamije vala, és Lót is ő vele, a déli tartományba._ Belső értelemben az itt leírt, és az ebben a fejezetben lévő további dolgok szintén az Urat képviselik, lévén életének a folytatása gyermekkorától. „Feljöve azért Ábrám Égyiptomból” jelenti az ismeretanyagot, mely az Urat elhagyta. Belső értelemben „Ábrám” az Úr, itt az Úr, amikor még gyermek volt; „Egyiptom” itt is, mint előzőleg, az ismeretanyag; „ő és az ő felesége” jelenti a mennyei igazságokat, amelyek akkor az Úrral voltak; „és mindene valamije vala” jelent minden dolgot, melyek mennyeiek voltak; „Lót is ő vele” jelenti azt, ami érzéki; „a déli tartományba” jelenti, hogy a mennyei világosságba.

AC 1542. Belső értelemben az itt leírt, és az ebben a fejezetben lévő további dolgok szintén az Urat képviselik, lévén életének a folytatása gyermekkorától, ami látható abból, amit az előző fejezetben elmondtunk és megmutattunk, és abból, ami ezután következik; de különösen annak figyelembevételéből, hogy ez az Úr Igéje és Tőle jön le a mennyen keresztül, ezért még a legrövidebb leírt szavak között sincs olyan, mely ne tartalmazna mennyei titkokat. Ez annak köszönhető, hogy ilyen eredettel nem lehet más természetű. Már megmutattuk, hogy belső értelemben az Úr útbaigazításával foglalkoznak, amikor gyermek volt. Két dolog van, ami meggátolja azt, hogy az ember mennyeivé váljon: az egyik az, amelyik az értelmi részéhez tarozik, a másik pedig, ami az akarati részéhez. Ami az értelmi részéhez tartozik, üres ismeretanyagból áll, amit gyermek és ifjú korában tanul meg, az akarati része pedig az érzéki örömökből áll, melyeket kedvel. Ezek azok az akadályok, melyek meggátolják, hogy képes legyen elérni a mennyei dolgokat. Ezeket kell először eloszlatni; amikor eloszlottak, akkor először a mennyei dolgok világosságába engedik be, majd végül a mennyei világosságba.

\[2\] Mivel az Úr úgy született, mint más ember, úgy is kellett felvilágosítani, mint másokat, meg kellett tanulnia az ismeretanyagot, amelyet Ábrám egyiptomi tartózkodása képviselt, és jelentett. Végül az üres ismeretanyag elhagyta Őt, ezt pedig az képviselte, hogy a Fáraó utasította embereit, hogy tiszteljék őt, és elküldte őt és a feleségét, és mindenét, amije volt (Mózes I. könyve 12:20). Azonban az akarati dolgokhoz tartozó örömök, melyek az érzéki embert – annak is a legkülső részét – alkotják, szintén elhagyták Őt; ezt pedig Lót képviseli ebben a fejezetben, amelyben elkülöníti magát Ábrámtól; ugyanis Lót ezt az embert jelképezi.

AC 1543. Feljöve azért Ábrám Égyiptomból. Ez jelenti azt, hogy az ismeretanyag elhagyta az Urat, ami nyilvánvaló „Ábrám” jelentéséből, mivel ő az Urat jelképezi, valamint „Egyiptom” jelentéséből, mely az ismeretanyag. Továbbá a „feljön” jelentéséből, mely kifejezést az alsóbb dolgokból – mint az ismeretanyag – a magasabb – mint a mennyei dolgok – felé való kiemelkedésre használják. Ezért az Igében a „felmenni Egyiptomból a Kánaán földjére” – egy kifejezés, mely gyakran előfordul – hasonló dolgokat foglal magában.

AC 1544. Már megmutattuk itt, hogy belső értelemben „Ábrám” az Úr, amikor még gyermek volt, „Egyiptom” pedig az ismeretanyag.

AC 1545. Ő és az ő felesége. Ez jelenti a mennyei igazságokat, amelyek akkor az Úrral voltak, látható az „ő” jelentéséből, vagyis Ábráméból, lévén az Úr, és következésképpen a mennyeiből, ami Vele volt. Az ember attól ember, ami benne van; az Úr a mennyei dolgoktól, egyedül Ő volt mennyei, ahogy a mennyei Ő maga volt. Így a mennyei dolgokat „Ábrám” jelenti, és még inkább „Ábrahám”. Ez látható továbbá a „feleség” jelentéséből, lévén az a mennyeihez csatlakozott igazság (1468 sz.). Az, hogy az igazságok mennyei igazságok, vagy a mennyei dolgokból való igazságok, nyilvánvaló a tényből, hogy „őt” nevezik meg először, azután a „feleséget”. A mennyei igazság egy dolog, az igazság mennyeije pedig másik. A mennyei igazság mennyei eredetű, az igazság mennyeije pedig abból az igazságból ered, melyet a mennyeibe ültettek be a tudás (cognitiones) eszközeivel.

AC 1546. És mindene valamije vala. Hogy ez jelent minden olyan dolgot, melyek mennyeiek voltak, nyilvánvaló abból, amit most elmondtunk.

AC 1547. Lót is ő vele. Azt, hogy ez jelenti azt, ami érzéki, már röviden elmondtuk (1428); mivel azonban Lóttal itt különösképpen foglalkoznak, azt kell tudni, hogy ő mit képvisel az Úrban. A fáraó képviselte az ismeretanyagot, amely végül elküldte az Urat. Lót azonban az érzéki dolgokat képviseli, vagyis a külső embert és azokat az örömöket, melyek az érzéki dolgokhoz tartoznak; így azokat a dolgokat, melyek a legkülsőbbek, és amelyek rabul ejtik az embert gyermekkorában, és elvonják őt a jóságtól. Mert amennyire egy ember belemerül az érzéki vágyaktól való örömökbe, annyira elvonja magát a mennyei dolgoktól, melyek a szereteté és emberszereteté. Ezekben az örömökben önszeretet és világ iránti szeretet van, melyekkel a mennyei szeretet nem egyezhet meg. Mégis mindemellett vannak örömök, amelyek tökéletes összhangban állnak a mennyei dolgokkal és hasonló módon jelennek meg külső formában (945, 994, 995, 997 sz.). Az érzéki vágyakból eredő örömöket meg kell fékezni, és kisöpörni, mert lezárják az utat a mennyei dolgokhoz. Ezekkel az örömökkel, és nem másokkal foglalkoznak ebben a fejezetben - Lót által –, melyben elkülönítette magát Ábrámtól. Itt azt mondják, hogy az ilyen örömök jelen voltak, melyet a "Lót is ő vele" jelent. Általánosságban azonban Lót a külső embert jelenti, ahogy az a következőkből nyilvánvaló.

AC 1548. A déli tartományba. Ez jelenti, hogy a mennyei világosságba, nyilvánvaló a „dél” jelentéséből, lévén az a világosság állapota a bensőt illetően (1458 sz.). Két állapot van, melyből a mennyei világosság jön. Az első, melybe az embert a csecsemőkortól vezetik be; ugyanis az ismeretes, hogy a csecsemők ártatlanságban és a szeretet jóságában vannak, melyek azok a mennyei dolgok, melyekbe az Úr először bevezeti őket; ezeket a további életében való felhasználásra elraktározza, használni pedig akkor fogja, mikor a másvilágra jön. Ezeket hívják első maradványoknak, és többször beszéltünk róluk előzőleg. A másik állapot az, amikor az embert a szellemi és mennyei dolgokba a tudás eszközével vezetik be, melyeket be kell ültetni a csecsemőkorban kapott mennyei dolgokba. Az Úrnál beültették ezeket az első mennyei dolgaiban, melyből világosságot nyert, amelyet itt „délnek” hívnak.

AC 1549. 2. vers. _Ábrám pedig igen gazdag vala barmokkal, ezüsttel és aranynyal._

„Ábrám pedig igen gazdag vala barmokkal” jelenti a jóságot, mellyel az Urat gazdagították; „ezüsttel” jelenti az igazságokat; „és aranynyal” jelenti az igazságokból való jóságot.

AC 1550. Ábrám pedig igen gazdag vala barmokkal. Ez jelenti a jóságot, ami nyilvánvaló a „barmok” és „nyájak” jelentéséből lévén azok a jóság (343, 415 sz.).

AC 1551. Ezüsttel. Ez jelenti az igazságokat, ami nyilvánvaló az „ezüst” jelentéséből, lévén az igazság. A legősibb emberek az emberben lévő jóságot és igazságot a fémhez hasonlították; a legbelső, vagy mennyei jóságot, mely az Úr iránti szeretetből van, az aranyhoz, az ezekből eredő igazságokat pedig az ezüsthöz. Az alsóbb, vagy természeti jóságot a rézhez, az alsóbb igazságot pedig a vashoz hasonlították. Nem csak egyszerűen hasonlították, hanem így is hívták azokat. Az idő szakaszait szintén ugyanezekhez a fémekhez hasonlították, és azokat arany-, ezüst-, réz-, és vaskornak hívták; a korok pedig ebben a sorrendben követték egymást. Az aranykor volt a Legősibb Egyház ideje, mely a mennyei emberé volt; az ezüstkor az Ősi Egyház ideje, mely a szellemi emberé. A rézkor volt a következő egyház ideje, és ezt követte a vaskor. Hasonló dolgokat jelent a kép, melyet Nabukodonozor látott álmában "feje tiszta aranyból, melle és karjai ezüstből, hasa és oldalai rézből, lábszárai vasból valának.” (Dániel 2:32, 33). Ez volt a sor, azaz az egyházak ilyen sorrendben követték egymást, ami nyilvánvaló ugyanennek a prófétának ugyanezen fejezetéből.

\[2\] Az Ige belső értelmében az „ezüst”, bármikor nevezik is meg, az igazságot jelenti, ellenkező értelemben pedig a hamisságot, ami nyilvánvaló a következő sorokból. Ésaiásnál:

_„Réz helyett aranyat hozok, vas helyett ezüstöt hozok, és a fák helyett rezet, és a kövek helyett vasat, és teszem fejedelmeiddé a békességet, és előljáróiddá az igazságot.”_ (Ésaiás 60:17)

Ahol nyilvánvaló minden fémnek a jelentése. Az Úr eljövetelével, királyságával és egyházával foglalkoznak itt; „arany réz helyett” a mennyei jóság a természeti jóság helyett. „Ezüst vas helyett” a természeti igazság helyett szellemi igazság; „fák helyett réz” a testi jóság helyett természeti igazság; kő helyett vas” pedig az érzéki igazság helyett természeti igazság. Ugyanott:

_„Oh mindnyájan, kik szomjúhoztok, jertek e vizekre, ti is, kiknek nincs pénzetek, jertek, vegyetek és egyetek”_ (Ésaiás 55:1)

„kiknek nincs pénzetek” azok, akik az igazság tudatlanságában, de még az emberszeretet jóságában vannak, mint sokan az egyházban, és az egyházon kívüli nemzetekben.

\[3\] Ugyanott:

_„Igen, engem várnak a szigetek; és elől jönnek Társis hajói, hogy elhozzák fiaidat messziről, és ezüstjöket és aranyokat azokkal együtt, a te Urad és Istened nevének és Izráel Szentjének, hogy téged megdicsőített.”_ (Ésaiás 60:9)

Itt az új egyházzal, a pogányokéval foglalkoznak különösen, és az Úr királyságával általánosságban. „Társis hajói” jelentik a tudást; az „ezüst” az igazságokat; az „arany” a jóságot; mert ezek azok a dolgok, melyeket „Isten neve hoz". Ezékielnél:

_„És vevéd a te ékességidet az én aranyomból és ezüstömből, melyeket néked adtam, és csináltál magadnak férfiú képeket”_ (Ezékiel 16:17)

Itt az „arany” jelenti a mennyei dolgok ismeretét; az „ezüst” a szellemi dolgokét. Ugyanott:

_„És felékesítéd magadat aranynyal és ezüsttel, és öltözeted vala fehér gyolcs és selyem és hímes ruha”_ (Ezékiel 16:13)

Jeruzsálemről mondják, mely az Úr királyságát jelenti, ennek ékességét írják itt le. Újra:

_„Lám, hát bölcsebb volnál te Dánielnél! Semmi elrejtett dolog nem homályos néked! Bölcseségeddel és értelmeddel gyűjtöttél magadnak gazdagságot, s gyűjtöttél aranyat s ezüstöt kincses házaidba.”_ (Ezékiel 28:3, 4)

Ezt Tírusról mondják, itt az „arany” egyszerűen a bölcsesség gazdagsága, az „ezüst” pedig az értelem gazdagsága.

\[4\] Jóelnél:

_„Mivelhogy elraboltátok ezüstömet és aranyomat, és legszebb kincsemet templomaitokba vittétek”_ (Jóel 3:5)

Ezt Tírusra, Zidonra és Filiszteára vonatkozóan mondják, melyek a tudást jelentik: ezek az „arany és ezüst”, amiket a templomaikba vittek. Aggeusnál:

_Eljön, a kit minden népek óhajtanak, és megtöltöm e házat dicsőséggel; enyém az ezüst és enyém az arany; nagyobb lészen e második háznak dicsősége az elsőnél_ (Aggeus 2:7-9)

Ahol az Úr egyházával foglalkoznak, melyre az „arany" és „ezüst” vonatkozik. Malakiásnál:

_„És ül mint ötvös vagy ezüsttisztogató és megtisztítja Lévi fiait”_ (Malakiás 3:3)

Ahol az Úr eljövetelével foglalkoznak. Dávidnál:

_„Az Úr beszédei tiszta beszédek, mint földből való kohóban megolvasztott ezüst, hétszer megtisztítva.”_ (Zsoltárok könyve 12:7)

A „hétszer megtisztított ezüst” jelenti az Isteni igazságot. Az Izrael fiainak adott parancs szempontjából, amikor kimentek Egyiptomból:

_Kérjen azért minden asszony az ő szomszédasszonyától és háza lakó asszonyától ezüst edényeket és arany edényeket és ruhákat; és rakjátok azokat fiaitokra és leányaitokra, s így foszszátok ki Égyiptomot._ (Mózes II. könyve 3:22; 11:2, 3; 12:35, 36)

Bárki láthatja, hogy Izrael fiainak semmi esetre sem azt mondták, hogy lopjanak, és így meg az egyiptomiakat, csak néhány titkot képviselnek; a titkok láthatóak az „ezüst”, „arany” és „ruha”, valamint „Egyiptom” jelentéséből. Az is látható, hogy jórészt ugyanaz volt ott képviselve, mint amit itt Ábrám képviselt, aki ezüstben, és aranyban gazdagon jött el Egyiptomból.

\[5\] Mivel az „ezüst” az igazságot jelenti, ezért ellentétes értelemben a hamisságot is; mert akik hamisságban vannak, azt hiszik, hogy a hamisság igaz, ahogy ez nyilvánvaló a prófétáknál. Mózesnél:

_Az azokon lévő ezüstöt és aranyat meg ne kívánd, és magadnak el ne vedd, hogy tőrbe ne essél miatta; mert útálatosság az az Úr előtt, a te Istened előtt; és útálván útáld meg azt_ (Mózes V. könyve 7:25, 26)

Az „arany” jelenti a gonoszt, az „ezüst” a hamisságokat. Újra:

_„Ne csináljatok én mellém ezüst isteneket, és arany isteneket se csináljatok magatoknak.”_ (Mózes II. könyve 20:23)

Belső értelemben semmi mást nem jelent, mint hamisságokat és érzéki vágyakat; az „ezüst istenek” a hamisságok, az „arany istenek” pedig az érzéki vágyak. Ésaiásnál:

_„Mivel ama napon megveti mindenki ezüst bálványait és arany bálványait, a melyeket kezeitek csináltak néktek bűnre.”_ (Ésaiás 31:7)

Az „ezüst bálványok” és „arany bálványok” hasonló dolgokat jelentenek, mint előzőleg; „kezeitek csináltak” jelenti, hogy azok az ember sajátjától vannak. Jeremiásnál:

_„Mind egyig balgatagok és bolondok; hiábavalóságokra tanít; fa az. Társisból hozott lapított ezüst és Ofirból való arany; az ácsnak és az ötvös kezének munkája; öltözetök kék és piros bíbor; mesterek munkája valahány.”_ (Jeremiás 10:8, 9)

Teljesen nyilvánvaló, hogy hasonló dolgokat jelentenek.

AC 1552. És aranynyal. Ez jelenti az igazságokból való jóságot, ami nyilvánvaló az „arany” jelentéséből, lévén mennyei jó, vagy a bölcsesség és a szeretet jósága, ahogy az nyilvánvaló a most és az előzőleg (113 sz.) megmutatott dolgokból. Az, hogy a jóságok itt az igazságokból vannak, abból következik, amit az előző fejezetben elmondtunk, vagyis az Úr összekapcsolta az értelmi igazságokat a mennyei dolgokkal.

AC 1553. 3. vers. _És méne helyről helyre délfelől mind Béthelig, oda a hol először vala az ő sátora, Béthel és Hái között_. „És méne helyről helyre” jelenti, hogy a sorrend szerint teszi; „délfelől mind Béthelig” jelenti, hogy az értelem világosságából a bölcsesség világosságába; „oda a hol először vala az ő sátora” jelenti, hogy a szent dolgokhoz, melyek ott voltak, mielőtt tudással telítették volna el; „Béthel és Hái között” jelenti itt, mint előzőleg, a tudás mennyei dolgait, és a világi dolgokat.

AC 1554. És méne helyről helyre. Ez jelenti azt, hogy a sorrend szerint teszi, ami nyilvánvaló a „helyről helyre” jelentéséből lévén az a további fejlődés (1457 sz.); és mivel ezeket a parancs szerint tették, itt a „helyről helyre” semmi mást nem jelent. Az Úr csecsemőkora elejétől a teljes Isteni sorrend szerint fejlődött a mennyei dolgok felé és a mennyei dolgokba. Belső értelemben ennek a sorrendnek természetét az által írták le, amit Ábrámra vonatkozóan mondtak. Ilyen sorrend szerint vezetik azokat is, akik az Úr által újjáteremttettek. A sorrend azonban változó az embereknél, mindenki természete és tehetsége szerint. Azonban a sorrendet az ember, mialatt újjászületik, nem ismeri, az angyalok is csak homályosan, és egyedül az Úr ismeri.

AC 1555. Délfelől mind Béthelig. Ez jelenti, hogy az értelem világosságából a bölcsesség világosságába, nyilvánvaló a „dél” jelentéséből, lévén az értelem világossága, vagy ami ugyanaz, a bensőkre vonatkozó világosság állapota (1458 sz.); valamint „Béthel” jelentéséből, ami a tudásból eredő mennyei világosság (1453 sz.). Azt hívják az értelem világosságának, amelyet az igazság ismeretének, és a hit jóságának eszközeivel szereztek meg; a bölcsesség világossága azonban az életé, melyet ebből szereztek. Az értelem világossága az értelmi részre, vagy a megértésre vonatkozik, míg a bölcsesség világossága az akarati részre, vagy az életre.

\[2\] Kevesen – ha egyáltalán vannak ilyenek – tudják, hogyan viszik az embert az igazi bölcsességbe. Az értelem nem bölcsesség, hanem a bölcsességbe vezet. Ezért megérteni, hogy mi az igazság és jóság, nem az, hogy igaznak és jónak kell lenni, hanem bölcsnek, hogy olyanná legyen. Bölcsességként csak az életről beszélnek – vagyis, hogy olyan az ember. Egy embert a bölcsességbe, vagy életbe, a megismerés eszközeivel (scire et nosse) vezetik, vagyis a tudás (scientiae et cognitiones) eszközeivel. Minden emberben két rész van: az akarat és megértés; az akarat az elsődleges rész, a megértés pedig a másodlagos. Az ember élete a halála után az akarati rész, nem pedig az értelmi rész alapján lesz. Az emberben az akaratot az Úr alakítja a csecsemőkortól a gyermekkorig, amit a beültetett ártatlanság eszközével valósít meg, valamint a szülők, gondozók és hasonló korú gyermekek iránti emberszeretet eszközével, emellett sok más egyéb dolog eszközével, melyekről az ember nem is tud semmit, és amelyek mennyeiek. Amennyiben nem ezeket a mennyei dolgokat ültetik az emberbe csecsemő- és gyermekkorban, semmiképpen sem válhat emberré. Így alakul ki az első szint.

\[3\] Azonban az ember csak akkor ember, csak ha megértéssel is meg van áldva, mert egyedül az akarat nem teszi emberré, csak a megértés az akarattal együtt. A megértés csak a tudás eszközeivel (scientiae et cognitiones) szerezhető meg, ezért gyermekkortól fogva fokozatosan át kell itatódni ezekkel. Így alakul ki a második szint. Amikor az értelmi részt útbaigazítják a tudásban (scientiae et cognitiones), különösen az igazság és jóság ismeretében, akkor születhet újjá először az ember. Amikor újjászületett, az igazságokat és jóságot az Úr elülteti a mennyei dolgok tudásának eszközeivel, melyekkel az Úr megáld a csecsemőkortól. Így az értelmi dolgok eggyé válnak a mennyei dolgokkal. Amikor az Úr így összekapcsolta ezeket, az embert megáldja az emberszeretettel, melyből cselekedni kezd, lévén ez az emberszeretet tudatos. Ilyen módon, fokozatosan kap először új életet. Ennek az életnek világosságát nevezik bölcsességnek, amelyet első helyre helyeznek, az értelem fölé. Így alakul ki a harmadik szint. Amikor az ember ilyenné válik a testi élete alatt, akkor a másik életében folyamatosan tökéletesedik. Ezek a szempontok megmutatják, hogy mi az értelem világossága, és mi a bölcsesség világossága.

AC 1556. Oda a hol először vala az ő sátora. Ez jelenti, hogy a szent dolgokhoz, melyek ott voltak, mielőtt tudással oltották be, nyilvánvaló a „sátor” jelentéséből, mely a hit szent dolgai (414, 1452 sz.); valamint abból is, amit éppen most mondtunk el. Ezért ez a szent dolgokat jelenti, melyekkel az Úr rendelkezett, mielőtt a tudással átitatta, ahogy nyilvánvaló abból is, amit az előző fejezetben elmondtunk: „Onnan azután a hegység felé méne Bétheltől keletre és felüté sátorát” (8. vers), ami azelőtt történt, hogy Egyiptomba elindult volna, vagyis mielőtt az Urat megáldották volna a tudással.

AC 1557. Béthel és Hái között. Hogy ez jelenti a tudás mennyei dolgait és a világi dolgokat, nyilvánvaló „Béthel” jelentéséből, mely a tudás eszközei által megszerzett bölcsesség világossága (1453. sz.); valamint a „Hái” jelentéséből, mely a világi dolgokból származó világosság (1453. sz.). Abból, amit ott elmondtunk látható, milyen az Úr állapota, amikor még gyermeki volt. A gyermek állapota olyan, hogy a világi dolgok jelen vannak; mert a világi dolgokat nem lehet feloszlatni addig, amíg a tudás eszközeivel be nem ültetik az igazságot és jóságot a mennyei dolgokba. Az ember nem tudja megkülönböztetni a mennyei és világi dolgokat addig, amíg meg nem tudja, hogy mi a mennyei és mi a világi. A tudás világossá teszi az általános és homályos elképzelést; és minél világosabb lesz az elképzelés a tudás eszközei által, annál jobban elkülöníthetők a világi dolgok.

\[2\] A gyermek állapota mégis szent, mert ártatlan. A tudatlanság mégsem zárja ki eleve a szentséget, ha ártatlanság van benne, mert szentség lakozik az ártatlan tudatlanságban. Minden embernél, kivéve az Urat, szentség egyedül csak a tudatlanságban lakozhat, és ha nincs tudatlanság, nincs szentség sem. Maguknál az angyaloknál, akik a legmagasabb értelem és bölcsesség világosságában vannak, a szentség szintén az ártatlanságban lakozik. Tudják, és elismerik, hogy maguktól semmit sem tudnak, hanem bármit is tudnak, az az Úrtól származik. Azt is tudják és elismerik, hogy minden ismeretanyaguk, értelmük és bölcsességük semmi az Úr végtelen tudásához, értelméhez, és bölcsességéhez képest; ezért tudatlanságban vannak. Az, aki nem ismeri el, hogy vannak végtelen dolgok, melyekkel nincs tisztában – azon felül, mint amiket ismer – nem lehet a tudatlanság szentségében, melyben az angyalok vannak.

\[3\] A tudatlanság szentsége nem abból áll, hogy még tudatlanabbnak kell lenni, mint mások, hanem annak elismerése, hogy magától az ember nem tud semmit, és a dolgok, melyeket nem ismer, végtelenek azokhoz képest, amiket ismer. Különösen nem létezik az emlékezet és megértés dolgaira vonatkozóan, lévén azok egy kis pillanat a mennyei dolgokkal összevetve; vagyis a megértés dolgait az élet dolgaival összevetve. Az Úr, mivel Ő csatlakoztatta az emberi dolgokat az Isteni dolgokkal, a rend szerint fejlődött. Most először érkezett meg a mennyei állapotba, úgy, mint mikor gyermek volt; mely állapotban a világi dolgok is jelen voltak. Ebből fejlődött tovább egy olyan állapotba, mely még mennyeibb, és végül a csecsemőkor mennyei állapotába került, és ebben teljesen csatlakoztatta az Emberi Lényeget az Isteni Lényeggel.

AC 1558. 4. vers. _Annak az oltárnak helyére, melyet ott elsőben készített vala: és segítségűl hívá ott Ábrám az Úrnak nevét_. „Annak az oltárnak helyére” jelenti az imádat szent dolgait; „melyet ott elsőben készített vala” jelenti az Ő gyermekkorát; „és segítségűl hívá ott Ábrám az Úrnak nevét” jelenti ennek az állapotnak belső imádatát.

AC 1559. Annak az oltárnak helyére. Ez jelenti az imádat szent dolgait, ami nyilvánvaló az „oltár” jelentéséből, lévén az imádat elsődleges képviselője (921 sz.).

AC 1560. Melyet ott elsőben készített vala. Ez jelenti az Ő gyermekkorát, ami nyilvánvaló abból, amit Mózes I. könyvének 12:8 fejezetében elmondtak. Itt azt mondják: „kezdetektől”, az előző versben pedig: „először”; mert ez azelőtt volt, mielőtt az Úrba a tudást beültették volna. Minden állapot, mielőtt az embert útbaigazítanák, az „első (initium)”, és amikor elkezdik útbaigazítani, az a "kezdet (principium)".

AC 1561. És segítségűl hívá ott Ábrám az Úrnak nevét. Hogy ez jelenti ennek az állapotnak belső imádatát, nyilvánvaló az „Úr nevének hívása” jelentéséből (440., 1455. sz.). Itt is, az állapotok hasonlósága miatt, megemlítik az „oltárt” és azt mondják, az „Úr nevét hívta”. Hasonló volt a helyzet az előző fejezetben is (Mózes I. könyve 12:8); de különbség van az előzőhöz viszonyítva, mert az itt leírt állapot világos. Amikor a tudást a fentiekben leírt állapotba beültették, világossá tették azt. Amikor az igazság és jóság a tudás eszközeivel csatlakozik az előző mennyei állapothoz, ezt a ténykedést írják le az előttünk lévő szavakkal. Maga az imádat semmi más, mint a belül levő mennyeiből előjövő tevékenység. Maga a mennyei nem létezhetne a tevékenység nélkül. Az imádat az első tevékenysége, így fejezi ki magát, mert örömet észlel benne. A szeretet és emberszeretet minden jósága maga is alapvető tevékenység.

AC 1562. 5. vers. Lótnak _is pedig, a ki Ábrámmal jár vala, valának juhai, ökrei és sátorai._ „Lótnak is pedig, a ki Ábrámmal jár vala” jelenti az Úrban lévő külső embert; „valának juhai, ökrei és sátorai” jelenti azokat a dolgokat, melyekben a külső ember bővelkedik; „juhai, ökrei” a külső ember tulajdonai; „sátrak” az ő imádata: ezek a dolgok elkülönültek a belső embertől.

AC 1563. Lótnak is pedig, a ki Ábrámmal jár vala. Ez jelenti az Úrban lévő külső embert, ami nyilvánvaló Lót képviseletéből, lévén ő az érzéki ember, vagy ami ugyanaz, a külső ember. Hogy minden emberben van egy belső és külső ember, vagy ami ugyanaz, az ember belsőből és külsőből áll, ismert mindenki számára az egyházban (978, 994, 995, 1015 sz.). A külső ember az életét alapvetően a belső embertől kapja, vagyis a szellemtől vagy lélektől. Ebből ered az igazi élet általánosságban. Ezt az életet nem foghatja meg a külső ember részleteiben, vagy tisztán, csak akkor, ha szerves eszközei nyitottak; ezeknek pedig a belső ember részleteinek és egyediségének befogadóinak kell lenniük. A szerves eszközök, melyeknek a befogadóknak kell lenni, csak az érzékek eszközeivel nyílnak meg, különösen a hallással és látással; amikor pedig nyitottak, a belső ember be tud folyni a részletekkel és egyediséggel. Az érzékek a közeg, melyben megnyílnak, a tudás (scientifica et cognitiones), valamint az öröm és boldogság eszközeinek segítségével. Az előbbi a megértéshez tartozik a tudás eszközei révén, az utóbbiak pedig az akarathoz az öröm és boldogság eszközeinek révén.

\[2\] Ezen dolgokból szükségszerűen látható, hogy az olyan tudások, melyek befészkelik magukat a külső emberbe, nem egyezhetnek a szellemi igazságokkal,; valamint az olyan örömök, és boldogságok, melyek befészkelték magukat, nem egyezhetnek a mennyei jósággal. Ugyanez a helyzet a célként kezelt testi, világi és földi dolgokkal. Ezek, ha célként kezelik őket, kifelé és lefelé húzzák a külső embert, így eltávolítják a belső embertől. Ennél fogva, hacsak nem tűnnek el először az ilyen dolgok, a belső ember összhangban áll a külső emberrel. Mielőtt a belső ember a külsővel összhangba kerülne, először az ilyen dolgokat kell eltávolítani. Az Úrnál ezeket a dolgokat eltávolították, vagy leválasztották, ezt képviseli és jelenti Lót elválasztása Ábrámtól.

AC 1654. Valának juhai, ökrei és sátorai. Hogy ez jelenti azokat a dolgokat, melyekben a külső ember bővelkedik, nyilvánvaló a „juh”, „ökör” és „sátor” jelentéséből, amit alább magyarázunk meg. Itt a külső ember tulajdonait jelentik, ugyanis Lót, ahogy előzőleg mondtuk, az Úr külső emberét képviseli. A tulajdonoknak két osztálya van a külső emberben: azok, amelyek összhangban állnak a belsővel, és azok, amelyek nem. A „juh, ökör, és sátor” itt azokat a dolgokat jelentik, melyek nem állnak összhangban, ahogy az nyilvánvaló abból, ami következik: „versengés is támada az Ábrám barompásztorai között, és a Lót barompásztorai között” (7. vers).

AC 1565. Az, hogy a „juhai, ökrei” a külső ember tulajdonait jelképezik, nyilvánvaló a „juh” és „ökör” jelentéséből lévén azok a jóság (343 és 415 sz.); de itt azokat a dolgokat jelentik, melyeket el kell különíteni, ezáltal a nem jó dolgokat, mert ezek Lót sajátosságai, akit elkülönítettek Ábrámtól. Az, hogy a „juh” és „ökör” azokat a dolgokat is jelentik, melyek nem jók, nyilvánvaló az Ige következő fejezeteiből. Sofóniásnál:

_„Elpusztítalak téged, lakatlanná leszel. És a tenger vidéke legelőkké, pásztorok tanyáivá és juhoknak aklaivá_ _lészen.”_ (Sofóniás 2:5, 6)

Jeremiásnál:

_„És összezúztam általad a pásztort és nyáját, és összezúztam általad a szántóvetőt és az ő igamarháját”_ (Jeremiás 51:23).

Ugyanott:

_„Keljetek fel, menjetek fel Kédárra, és pusztítsátok keletnek fiait. Sátoraikat és nyájokat elveszik”_ (Jeremiás 49:28, 29)

AC 1566. Az, hogy a „sátrak” a dolgok imádata, melyek elkülönültek a belső embertől, nyilvánvaló a „sátor” jelentéséből, lévén az az imádat szentsége (414 sz.), és Lót képviseletéből, lévén az a külső ember, akinek „sátrairól” – vagy imádatáról – beszélnek. Ellentétes értelemben a "sátrak” a nem szent imádatot jelentik, ami szintén nyilvánvaló az Ige következő fejezeteiből. Hóseásnál:

_„Ezüst kincsöket a csalán örökli; tövis lesz sátoraikban.”_ (Hóseás 9:6)

Habakuknál:

_„Bomlani látom Khusán sátrait, reszketnek a Midián-föld kárpitjai! A folyók ellen gerjedt-é fel az Úr?”_ (Habakuk 3:7, 8)

Jeremiásnál:

_„Pásztorok jőnek el hozzá nyájaikkal együtt; felvonják mellette a sátrakat köröskörül; kiki legelteti, a mi keze ügyébe esik.”_ (Jeremiás 6:3)

Dávidnál:

_„És megöle minden elsőszülöttet Égyiptomban, az erő zsengéjét Khám sátoraiban.”_ (Zsoltárok könyve 78:51)

Ugyanott:

_„Inkább akarnék az én Istenem házának küszöbén ülni, hogysem lakni a gonosznak sátorában!”_ (Zsoltárok könyve 84:11)

AC 1567. 6. vers. _És nem bírá meg őket az a föld, hogy együtt lakjanak, mert sok jószáguk vala, és nem lakhatának együtt_. „És nem bírá meg őket az a föld, hogy együtt lakjanak” azt jelenti, hogy a belső mennyei dolgokhoz tartozó dolgok nem lehetnek együtt másokkal; „mert sok jószáguk vala, és nem lakhatának együtt” jelenti, hogy a belső ember által szerzett dolgok nem állnak összhangban azokkal, melyeket a külső ember szerzett.

AC 1568. És nem bírá meg őket az a föld, hogy együtt lakjanak. azt jelenti, hogy a belső mennyei dolgokhoz tartozó dolgok nem lehetnek együtt másokkal, vagyis azokkal, amiket itt „Lót” jelent. Ábrám, ahogy előzőleg mondtuk, képviseli az Urat, itt az Ő belső emberét; Lót azonban az Ő külső emberét képviseli. Itt azokat a dolgokat, melyek elkülönítendők a külső embertől, és melyekkel a belső ember nem tud együtt élni. Sok dolog van a külső emberben, mellyel a belső ember együtt tud élni, ilyenek a jóság hatásai, és az ebből eredő boldogság és öröm. Ezek a belső ember jóságának, örömeinek és boldogságainak hatásai. Amikor ezek hatnak, akkor tökéletesen megegyeznek, és ezek a belső emberé, nem a külsőé. A hatás, mint tudjuk, nem a hatásé, hanem a ható oké; például az emberszeretet, mely az arcról sugárzik, nem az arcé, hanem a belül lévő emberszereteté, amely így alakítja az arcot, és kimutatja a hatást. Vagy a kisgyermek ártatlansága, ami megmutatkozik a tekintetben, mozdulatokban, és egymással való játékban, az nem az arcé, vagy mozdulatoké, hanem az Úr ártatlansága, mely befolyik a lelkükbe, tehát az ártatlanság kinyilvánításai a hatások; és ugyanez a helyzet minden más esetben.

\[2\] Ebből nyilvánvaló, hogy sok dolog van a külső emberben, mellyel együtt élhet és összhangban lehet a belső ember. Azonban nagyon sok olyan dolog is van, amellyel nincs összhangban, vagy nem élhet együtt a belső ember. Ez a helyzet minden olyan dologgal, mely az önszeretetből, és világszeretetből ered, mert minden ilyen dolog önmagát és a világot tekinti végcélnak. Az Úr szeretetének és a felebarát iránti szeretetnek a mennyei dolgai ezekkel nem állhatnak összhangban. Azok ugyanis az Úrra néznek, mint végre, és a királyságára, valamint minden olyan dologra, mely az Övé és királyságáé. Az ön-, és világszeretet végcéljai kifelé és lefelé néznek; de az Úr iránti szereteté és a felebarát iránti szereteté befelé, vagy felfelé. Mindebből nyilvánvaló, hogy nem állnak összhangban, és így nem lehetnek együtt.

\[3\] Hogy tudható legyen, hogy mi a megegyezés és az összhang a külső és belső ember között, és mi az ellentét, valakinek csak végig kell gondolnia a végcélokat, melyek uralkodnak; vagy ami ugyanaz, a szeretetet, mely uralkodik. A szeretet a cél, mert bármit is szeretünk, úgy tekintünk rá, mint célra. Ezért nyilvánvaló lesz, hogy milyen a minősége az életnek, és milyen lesz a halál után. A célokból, vagy ami ugyanaz, az uralkodó szeretetből alakul az élet; az emberek élete semmi más. Ha azok a dolgok, amelyek ellentétesek az örök élettel - vagyis a szellemi és mennyei élettel, mely az örök élet –, nincsenek eltávolítva a testi életben, akkor a másik életben kell eltávolítani őket; és amennyiben nem tudják eltávolítani, az ember csak boldogtalan lehet az örökkévalóságban.

\[4\] A most elmondottakból tudható, hogy vannak dolgok a külső emberben, melyek összhangban állnak a belső emberrel, és dolgok, melyek ellentétesek. Azok, melyek egyeznek, nem lehetnek együtt azokkal, melyek ellentétesek. Továbbá a külső emberben lévő, összhangban álló dolgok a belső embertől vannak, vagyis a belső emberen keresztül az Úrtól; mint az arc, mely ragyog az emberszeretettől, vagy az emberszeretet arca; vagy mint a kisgyermek viselkedésének és mozdulatainak ártatlansága, ahogy előzőleg elmondtuk. Azok a dolgok, melyek ellentétesek, az emberé, és sajátjáé. Abból, amit elmondtunk tudható, mit jelentenek a szavak „nem bírá meg őket az a föld, hogy együtt lakjanak”. Belső értelemben az Úrral foglalkoznak. Mivel Úr, ezért az Ő összes hasonlóságával és képével is foglalkoznak – a királyságával, az egyházzal, és az Ő királyságának és egyházának minden emberével; méghozzá azért, hogy a dolgokat, melyek az emberben vannak, ismertessék. Azok a dolgok, amelyek az Úrhoz tartoztak, mielőtt a saját erejéből legyőzte a gonoszt, vagyis az ördögöt és poklot, és így mennyeivé és Istenivé vált, valamint Jehovához, mint az Emberi lényeghez is, az akkori állapotához viszonyítva tekintendők.

AC 1569. Mert sok jószáguk vala, és nem lakhatának együtt. Ez jelenti azokat a dolgokat, melyeket a belső ember szerzett, és amelyek nem egyezhetnek azokkal, melyeket a külső ember szerzett, mint ez látható abból, amit elmondtunk.

AC 1570. 7. vers. _Versengés is támada az Ábrám barompásztorai között, és a Lót barompásztorai között; és a Kananeusok és a Perizeusok is ott laknak vala akkor azon a földön._ „Versengés is támada az Ábrám barompásztorai között, és a Lót barompásztorai között” jelenti azt, hogy a belső ember és a külső ember nincs összhangban; „Ábrám barompásztorai” a mennyei dolgok, „Lót barompásztorai” az érzéki dolgok; „és a Kananeusok és a Perizeusok is ott laknak vala akkor azon a földön” jelenti a külső emberben lévő gonoszságokat és hamisságokat.

AC 1571. Versengés is támada az Ábrám barompásztorai között, és a Lót barompásztorai között. Ez jelenti azt, hogy a belső ember és a külső ember nincs összhangban, ami nyilvánvaló a „barompásztor” (vagy pásztorok - pastores) jelentéséből: ők azok, akik tanítanak, és ezáltal az imádat dolgai is, ahogy az mindenki számára tudott; ezért szükségtelen bizonyítani az Igével. Ezek a dolgok összefüggenek azzal, amit „sátornak” hívnak a megelőző versben (5. vers), és ott kimutattuk, hogy ezek az imádatot jelentik. Amit a 6. versnél mondtunk (és ami közvetlenül megelőzi ezeket a szavakat), azokkal rokon, amit „juhoknak és ökröknek” hívnak az 5. versben, és ennek a versnek vonatkozásában azt is kimutattuk, hogy ezek a tulajdont és szerzeményt jelentik. Mivel a belső és a külső ember imádatával foglalkoznak, és azzal, hogy ezek nincsenek összhangban, azt mondják itt: „versengés támada a barompásztorok között”. Ábrám képviseli a belső embert, Lót pedig a külsőt. A külső és belső ember közötti ellentétek természete és minősége az imádatban – és még az imádat minden egyes dolgában is – különösen megfigyelhető. Az imádatban a belső ember az Úr királyságához tartozó célt kívánja követni, míg a külső ember a világhoz tartozó célokat óhajtja követni. Emiatt van az ellentét, amely az imádatban fejeződik ki annyira tisztán, hogy a legkisebb ellentétet is észreveszik a mennyben. Ezt jelenti a „versengés is támada az Ábrám barompásztorai között, és a Lót barompásztorai között”. Ehhez járul az ok is, nevezetesen az, hogy „Kananeusok és a Perizeusok is ott laknak vala akkor azon a földön”.

AC 1572. Az, hogy „Ábrám barompásztorai” a mennyei dolgok, melyek a belső emberéi, és a „Lót barompásztorai” az érzéki dolgok, melyek a külső emberéi, nyilvánvaló abból, amit már elmondtunk. A mennyei dolgok, melyek „Ábrám barompásztorai”, jelentik a belső ember imádatában lévő mennyei dolgokat. „Lót barompásztorai” jelentik a külső ember imádatában lévő érzéki dolgokat, melyek nincsenek összhangban a belső ember imádatának mennyei dolgaival. Hogyan állnak ezek a dolgok, nyilvánvaló abból, amit már megmutattunk.

AC 1573. És a Kananeusok és a Perizeusok is ott laknak vala akkor azon a földön. Ezek jelentik a külső emberben lévő gonoszságokat és hamisságokat, ami nyilvánvaló a „Kananeusok” jelentéséből, lévén az az anyától eredő gonosz a külső emberben. (1444. sz.), és a „Perizeusok” jelentéséből, lévén az az eredendő hamisság. Az Úr külső emberében is volt az anyjától eredendő gonosz, ahogy ez fent látható (1414., 1444. sz.). Ebből eredő hamisság is volt ennek szükséges következményeként, mert ahol eredendő gonosz van, ott hamisság is van, az utóbbi az előzőből születik. Azonban a gonoszból eredő hamisság nem születhet meg addig, amíg az ember át nem lesz itatva a tudással (scientifica et cognitiones). A gonosznak csak ez van, amit kezelhet, vagy amibe befolyhat. Ily módon a gonosz, mely az akarati részé, hamissággá alakulhat az értelmi részben. Ezért a hamisság szintén eredendő, mert eredendőből született, és mégsem a hamisság eredt a hamisság elvéből, hanem a külső emberben volt, a belső ember pedig láthatta, hogy az hamis.

\[2\] Mivel az anyától eredendő gonosz volt az Úrban, mielőtt a tudással átitatták, vagy mielőtt Ábrám Egyiptomban tartózkodott, azt mondták az előző fejezetben (Mózes I. könyve 12:6), hogy „Kananeusok voltak a földön”, és nem perizeusok. Itt azonban, miután a tudással átitatódott, azt mondják, hogy „Kananeusok és a Perizeusok is ott laknak vala akkor azon a földön”, melyből nyilvánvaló, hogy a kananeusok jelentik a gonoszt, a „perizeusok” pedig a hamisságot. Az is nyilvánvaló ebből, hogy a kananeusok és perizeusok említése nem egy történelmi sorozat, mivel az előzőkben és a következőkben egyáltalán nem foglalkoznak velük; ugyanez igaz a kananeusok említésére az előző fejezetben (Mózes I. könyve 12:6). Mindebből nyilvánvaló, hogy néhány titkot elrejtettek itt is, melyek csak a belső értelemben ismerhetők meg.

\[3\] Meglepő lehet, hogy azt mondják, hogy az Úrnál jelen volt az anyától eredendő gonosz, de mivel itt egyszerűen csak kijelentik, és mivel belső értelemben az Úrral foglalkoznak, nem lehet kétséges, hogy így volt. Emberi lény nem születhet meg másik emberi lénytől az eredendő bűn nélkül. Az apától való eredendő gonosz egy dolog, az anyától való egy másik. Az apától való eredendő gonosz belsőbb és örökké megmarad, és nem lehet gyökerestül kitépni. Az Úrnak azonban nem volt ilyen bűne, mert Jehovától született, mint apától, így a belsők Isteniek voltak, vagy Jehova. Azonban az anyától való eredendő gonosz a külső emberé, ez létezett az Úrnál, ezt hívták úgy, hogy „Kananeusok a földön”, és az ebből való hamisságot „perizeusoknak”. Az Úr úgy született, mint más ember, és gyengeségei is voltak, mint más embernek.

\[4\] Az, hogy az Úr örökölt az anyától eredendő gonoszt, nyilvánvaló a tényből, hogy kísértéseken esett keresztül, mert senki sem kísérthető meg, ha nincs bűne. A gonosz kísért az emberben, és azon keresztül kísértik meg. Az, hogy az Urat megkísértették, és olyan kísértéseken ment keresztül, melyek ezerszer fájdalmasabbak, mint amit bármely más ember el tudna viselni, és Ő egyedül viselte el, legyőzve a bűnt, vagy a gonoszt és minden poklot a saját erejéből, szintén nyilvánvaló. Ezekre a kísértésekre vonatkozóan Lukácsnál olvashatunk:

_Jézus pedig viteték a Lélektől a pusztába.  Negyven napig, kísértetvén az ördög által. És nem evék semmit azokban a napokban. És elvégezvén minden kísértést az ördög, eltávozék tőle egy időre. Jézus pedig megtére a Léleknek erejével Galileába_ (Lukács 4:1, 2, 13, 14)

\[5\] Márknál:

_„És a Lélek azonnal elragadá őt a pusztába. És ott volt a pusztában negyven napig kísértetve a Sátántól, és a vad állatokkal vala együtt” (_Márk 1:12, 13)

Ahol a poklot a „vadállatok” jelentik. Továbbá a halálba kísértették, és vércseppeket izzadt:

_„És haláltusában lévén, buzgóságosabban imádkozék; és az ő verítéke olyan vala, mint a nagy vércseppek, melyek a földre hullanak.”_ (Lukács 22:44)  
 

\[6\] Angyalt sohasem kísért meg a gonosz; mert mialatt az Úrban van, a gonosz szellemek nem közeledhetnek hozzá, még távolról sem, anélkül, hogy azonnal hatalmába kerítené őket a borzalom és rettegés. Még kevésbé lett volna képes a pokol közeledni az Úrhoz, ha Ő Isteninek született volna, vagyis anélkül, hogy a gonoszt anyjától örökölte volna.

\[7\] Hasonló módon általános kifejezés az igehirdetőknél, hogy az Úr viselte az emberi faj bűneit és gonoszságait is; ám az, hogy befogadta magába a bűnöket és gonoszságokat – kivéve az örököltet –, teljesen lehetetlen. Az Isteni nem fogékony a gonoszra. Ezért annak érdekében, hogy a gonoszt legyőzze a saját erejével – amit senki nem volt, és most sem, képes megtenni –, és ezáltal egyedül legyen igazságos, hajlandó volt úgy megszületni, mint más ember. Amennyiben nem ez a helyzet, nem lett volna szükség arra, hogy megszülessen, mert az Úr nem ölthette volna magára az Emberi Lényeget születés nélkül, ahogy néha magára öltötte, amikor a Legősibb Egyház, és hasonló módon a próféták látták; de annak céljából, hogy korlátozza a gonoszt, amely ellen harcolhatott, és legyőzhetett, hogy így csatlakoztathassa magában az Isteni Lényeget az Emberi Lényeggel, világra jött.

\[8\] Azonban az Úrnál nem volt gonosz, ami valóságos volt, vagyis a sajátja, ahogy Jánosnál mondja:

_„Ki vádol engem közületek bűnnel?”_ (János 8:46)

Abból, amit már elmondtunk, teljesen nyilvánvaló, hogy mit jelent a „versengés az Ábrám barompásztorai között, és a Lót barompásztorai között”, melyek az előző szavak voltak. Ennek oka az volt, hogy „Kananeusok és a Perizeusok is ott laknak vala akkor azon a földön”.

AC 1574. Azt, hogy a „kananeusok” jelentik az anyától való eredendő bűnt a külső emberben, már előzőleg megmutattuk (1444. sz.); de az, hogy a „perizeusok” jelentik a gonosztól való hamisságot, nyilvánvaló az Ige más fejezeteiből, ahol a perizeusokat megnevezik. Amint a következőkben Jákobra vonatkozóan:

_„És monda Jákób Simeonnak és Lévinek: Megháborítottatok engem, és utálatossá tettetek e föld lakosai előtt, a Kananeusok és Perizeusok előtt; én pedig kevesed magammal vagyok, és ha összegyűlnek ellenem, levágnak, és eltörölnek engem, mind házam népével egybe.”_ (Mózes I. könyve 34:30)

Ahol hasonló módon a „kananeusok” jelentik a gonoszt, a „perizeusok” pedig a hamisságot.

\[2\] Józsuénél:

_„Józsué pedig monda József fiainak: Ha sok nép vagy te, menj fel az erdőre, és írts ott magadnak a Perizzeusoknak és Refaimnak földén, ha szoros néked az Efraim hegye.”_ (Józsué 17:15)

Ahol a hamisság elvét jelentik a „perizeusok” és a hamisság meggyőzése, a „refaim”, melyet gyökerestül kiirtanának. Szellemi értelemben „Efraim hegye” az értelem.

\[3\] A Bírák könyvében:

_„És lőn Józsué halála után, hogy megkérdék az Izráel fiai az Urat, mondván: Ki menjen legelőször közülünk a Kananeusra, hogy hadakozzék ő ellene? És monda az Úr: Júda menjen! Ímé az ő kezébe adtam azt a földet. Ekkor monda Júda az ő atyjafiának Simeonnak: Jer velem együtt a nékem sors által jutott örökségbe, hogy hadakozzunk a Kananeus ellen, és én is elmegyek veled a néked sors által jutott örökségbe. És Simeon elméne vele. És felméne Júda, és kezökbe adá az Úr a Kananeust és a Perizeust”_ (Bírák könyve 1:1-4)

Ahol „Júda” hasonló módon, mennyei dolgokra vonatkozóan képviseli az Urat, „Simeon” pedig az örökletes szellemi dolgokra vonatkozóan. A „kananeusok” jelentik a gonoszt, a „perizeusok” a hamisságot, melyen győzedelmeskedtek. Ez volt a válasz, vagy Isteni jóslat, melyet ezzel a magyarázattal lehet megérteni.

AC 1575. 8. vers. _Monda azért Ábrám Lótnak: Ne legyen versengés közöttem és közötted, se az én pásztoraim között és a te pásztoraid között: hiszen atyafiak vagyunk_. „Monda azért Ábrám Lótnak” jelenti, hogy a belső ember mondta a külsőnek. „Ne legyen versengés közöttem és közötted, se az én pásztoraim között és a te pásztoraid között” jelenti, hogy összhangnak kellett volna lenni a kettő között; „hiszen atyafiak vagyunk” jelenti, hogy magukban egyesültek.

AC 1576. Monda azért Ábrám Lótnak. Ez jelenti azt, hogy a belső ember mondta a külsőnek, nyilvánvaló Ábrám képviseletéből, lévén ő a belső ember. Valamint Lót képviseletéből, aki a külső ember, és aki elkülönült. Ábrám képviseli a belső embert, ez azért van, mert Lóthoz beszél, aki a külső ember, és elkülönült. Ahogy már mondtuk, a külső emberben vannak dolgok, melyek összhangban vannak, és vannak, amelyek eltérnek. „Lót” itt azokat a dolgokat jelenti, melyek eltérnek, ezért „Ábrám” azokat, melyek megegyeznek, beleértve azokat is, melyek a külső emberben vannak, mert ezek a belső emberrel együtt egy dolgot alkotnak, és a belső emberhez tartoznak.

AC 1577. Ne legyen versengés közöttem és közötted, se az én pásztoraim között és a te pásztoraid között. Ez jelenti, hogy összhangnak kellett volna lennie a kettő között, ami nyilvánvaló mindabból, amit már elmondtunk. A belső és külső ember között lévő összhangra, vagy egységre vonatkozó titok több, mint ami bármikor is elmondható. Nincs olyan ember, akinél a belső és külső ember egyesülne; nem is tudna egyesülni, egyedül csak az Úrral, ezért jött Ő a világra. Azoknál az embereknél, akik újjászülettek, úgy tűnik, mintha egyesültek volna, de ők az Úrhoz tartoznak. Mert az összhangban lévő dolgok az Úréi, amelyek pedig ellentétesek, az emberéi.

\[2\] Két dolog van a belső emberben: a mennyei és a szellemi, mely kettő egyet alkot, amikor a szellemi a mennyeiből van; vagy ami ugyanaz, két dolog van a belső emberben: a jóság és az igazság. Ez a kettő egyet alkot, ha az igazság a jóságból van. Ugyanaz az is, amikor két dolog van a belső emberben: szeretet és hit. Ez a kettő egyet alkot, ha a hit a szeretetből van. Szintén ugyanaz az is, amikor a belső emberben két dolog van: az akarat és megértés; és egyet alkot a kettő, ha a megértés az akaratból van. Még könnyebben meg lehet érteni, ha a napot vesszük, melyből a világosság jön. Amennyiben a napból jövő világosságban mind meleg, mind világító erő van, mint tavasszal, akkor minden dolgot növekedővé, és élővé tesz; de ha nincs meleg a naptól a világosságban, mint a tél folyamán, akkor minden dolog ernyedtté és halottá válik.

\[3\] Mindebből nyilvánvalóvá válik, hogy mi alkotja a belső embert, és mi alkotja a külsőt, ami megjelenik. A külső emberben minden természeti; mert maga a külső ember ugyanaz, mint a természeti ember. A belső emberről azt mondják, hogy akkor egyesül a külső emberrel, amikor a belső ember mennyei szellemije befolyik a külső természetijébe, és egyként működővé teszi. Ennek eredménye, hogy a természeti is mennyeivé és szellemivé válik, de alsóbb mennyeivé és szellemivé; vagy ami ugyanaz, a külső ember mennyeivé és szellemivé válik, de egy külsőbb mennyeivé és szellemivé.

\[4\] A belső és külső ember teljesen eltérő, mert a belső emberben a mennyei és szellemi dolgok hatnak, a külsőben pedig a természeti dolgok. A különbségek ellenére mégis egyesülnek akkor, amikor a belső ember mennyei szellemije befolyik a külső ember természetijébe, és sajátjaként helyezi el. Egyedül az Úrban egyesült; a belső ember egyesült a külsővel. Nem ez a helyzet más embereknél, csak annyira, amennyire az Úr egyesítette és egyesíti őket. Csak a szeretet és emberszeretet, vagy jóság az, ami egyesül. Soha nincs szeretet és emberszeretet, vagyis jóság, csak az Úrtól. Ilyen az egyesülés, amit Ábrám ezekben a szavakban fejez ki: „ne legyen versengés közöttem és közötted, se az én pásztoraim között és a te pásztoraid között”.

\[5\] Azt mondják: „közöttem és közötted, se az én pásztoraim között és a te pásztoraid között”, mert a helyzet az, hogy a belső emberben két dolog van: a mennyei és a szellemi, amelyek – ahogy előzőleg elmondtuk – egyet alkotnak; így van a külső emberben is, a mennyeijét természeti jóságnak, a szellemijét pedig természeti igazságnak hívják. „Ne legyen versengés közöttem és közötted” a jóságra vonatkozik, azt jelentvén, hogy a belső ember jósága ne legyen ellentétes a külső ember jóságával; „ne legyen versengés az én pásztoraim között és a te pásztoraid között” az igazságra vonatkozik, és azt jelenti, hogy ne legyen ellentét a belső ember igazsága és a külső ember igazsága között.

AC 1578. Hiszen atyafiak vagyunk. Ez jelenti, hogy magukban egyesültek, nyilvánvaló az „atyafiak” jelentéséből, ami az egyesülés, és valójában az igazság és jóság egysége.

AC 1579. 9. vers. _Avagy nincsen-é előtted mind az egész föld? Válj el kérlek, tőlem; ha te balra tartasz, én jobbra megyek; ha te jobbra menéndesz, én balra térek_. „Avagy nincsen-é előtted mind az egész föld?” jelenti az összes jóságot. „Válj el kérlek, tőlem” jelenti, hogy a jóság nem tud megjelenni, csak akkor, ha az eltérőt semmivé teszik; „ha te balra tartasz, én jobbra megyek; ha te jobbra menéndesz, én balra térek” jelenti az elkülönülést.

AC 1580. Avagy nincsen-é előtted mind az egész föld? Ez jelenti az összes jóságot, ami nyilvánvaló a jó értelemben vett „föld” jelentéséből. Itt ez Kánaán földje, amely mennyei, ezért jó is (566., 620., 636., 662. sz.). A belső ember itt a külsőt szólítja, de azokat a dolgokat a külső emberben, amelyek ellentétesek; mint az ember szokta cselekedni, mikor valami gonoszt észlel magában, melytől el kíván különülni, az a helyzet a kísértésekben és harcokban is. Mert tudható, hogy azok, akik kísértésben és harcban vannak, magukban ellentétes dolgokat észlelnek, melyektől, amíg harcolnak, nem tudnak elkülönülni. Mégis kívánják az elkülönülést, néha olyan szinten, hogy haragban vannak a gonosszal, és el akarják űzni. Ezeket a dolgokat jelentik ezek a szavak.

AC 1581. Válj el kérlek, tőlem. Ez jelenti, hogy a jóság nem tud megjelenni, csak akkor, ha az eltérőt semmivé teszik, nyilvánvaló abból, amit éppen elmondtunk. Vagyis, hogy a belső ember szeretné, hogy ami ellentétes a külső emberben, elkülönüljön. Amíg el nem különül, a jóság, amely folyamatosan folyik a belső emberből, azaz az Úrból a belső emberen keresztül, nem tud megjelenni. Azonban ezzel kapcsolatban le kell szögezni, hogy ez nem elkülönülés, hanem tétlenség. Senki – kivéve az Urat – sem tudja elkülöníteni a külső emberben lévő gonoszt. Amit egy ember megszerzett, megmarad; azonban úgy látszik, hogy elkülönült, mikor nyugalomban van, és semminek tűnik. Nem is válhat annyira tétlenné, hogy semminek tűnjön, kivéve az Úr által. Amikor így válik tétlenné, akkor folyik be először a jóság az Úrtól, és befolyásolja a külső embert. Ilyen az angyalok állapota is; ők sem tudják másként, mint hogy a gonoszt elkülönítették tőlük; jóllehet a gonosztól csak egy visszahúzódás létezik, így egy nyugalom is, hogy az semminek tűnjön. Következésképpen ez látszat, ahogy az angyalok is tudják, mikor tükrözik vissza.

AC 1582. Ha te balra tartasz, én jobbra megyek; ha te jobbra menéndesz, én balra térek. Ez jelenti az elkülönülést, nyilvánvaló a „jobb” és a „bal” jelentéséből. A jobb és bal csupán viszonylagos meghatározások. Nem jelölnek pontos negyedet, vagy egy meghatározott helyet. Az is nyilvánvaló a tényből, hogy kelet, ahogy nyugat is, dél, ahogy észak is, lehet jobbra, vagy balra attól függően, hogy valaki merre néz. Ugyanez igaz a helyre is. Nem lehet azt mondani, hogy Kánaán földje jobbra, vagy balra van, csak viszonylagosan. Bárhol is van az Úr, ott van a központ, és a jobb és bal innen van meghatározva. Ábrám, aki az Urat képviselte, vagy ezen vagy azon az úton húzódott vissza, a képviselet mégis vele volt, és ugyanígy a föld is. Ugyanez volt a helyzet, mikor Ábrám Kánaán földjén volt, vagy máshol. Olyan, mint az asztalnál ülő méltóság: az a legelőkelőbb hely, ahol ő ül, és a jobb és baloldal onnan határozandó meg. A jobbra vagy balra ezért a választást kínáló forma, amely az elkülönülést jelentette.

AC 1583. 10. vers. _Felemelé azért Lót az ő szemeit, és látá, hogy a Jordán egész melléke bővizű föld; mert minekelőtte elvesztette volna az Úr Sodomát és Gomorát, mind Czoárig olyan vala az, mint az Úr kertje, mint Égyiptom földe_. „Felemelé azért Lót az ő szemeit” jelenti, hogy a külső embert megvilágította a belső; „és látá, hogy a Jordán egész melléke” jelenti a külső emberben lévő jóságot és igazságot; „bővizű föld” jelenti, hogy ezek növekedhetnek. „Mert minekelőtte elvesztette volna az Úr Sodomát és Gomorát” jelenti, hogy a külső embert megsemmisítették a gonosz érzéki vágyai és a hamisság iránti meggyőződése. „Mint az Úr kertje” jelenti az észbeli dolgait; „Mind Czoárig olyan vala az mint Égyiptom földe” jelenti a jóság hatásaiból való ismeretanyagot. Ezek a dolgok jelentik, hogy a külső ember az Úrnál szépségében jelent meg, amikor csatlakozott a belső emberhez.

AC 1584. Felemelé azért Lót az ő szemeit. Ez jelenti, hogy a külső embert megvilágította a belső, nyilvánvaló a „felemeli a szemét” jelentéséből, lévén az a látás, és belső értelemben az észlelés; itt megvilágítás, mivel Lótról beszélnek, vagy a külső emberről. Akkor észleli, hogy milyen a külső ember, vagy, hogy milyen szépsége van, ha az csatlakozik a belsőhöz; akkor a belső ember megvilágítja, és a szóban forgó Isteni látásban van. Nem lehet kétséges, hogy az Úr külső embere gyermekkorában gyakran volt ilyen Isteni látásban, mert egyedül ő csatlakoztatta a külső embert a belsővel. A külső ember volt az Ő Emberi Lényege, a belső pedig az Isteni Lényege.

AC 1585. És látá, hogy a Jordán egész melléke. Ez jelenti a külső emberben lévő jóságot és igazságot, ami nyilvánvaló a „mellék” és a „Jordán” jelentéséből. Belső értelemben a „Jordán melléke” jelenti a külső embert az összes jóságával és igazságával. Azért jelenti ezt a „Jordán melléke”, mert a Jordán volt Kánaán földjének a határa. Kánaán földje, ahogy előzőleg megmutattuk, jelenti az Úr királyságát és egyházát, és valójában annak mennyei és szellemi dolgait. Ennek alapján Szentföldnek is hívják, és Mennyei Kánaánnak. Mivel az Úr királyságát és egyházát jelenti, felsőbb értelemben magát az Urat is, aki minden az összes királyságában és egyházában.

\[2\] Minden dolog, ami Kánaán földjén volt, képviseleti. Azok, melyek a föld közepén vannak, vagy amelyek legbelül, az Úr belső emberét képviselik – mint Sion hegye és Jeruzsálem: az előző a mennyei dolgok, az utóbbi a szellemiek. Amik távolabb vannak a központtól, azok képviselik a belsőtől távolabb lévő dolgokat. Amik legtávolabb, vagy a határon vannak, a külső embert képviselik. Kánaánnak számos határa volt; általánosságban két folyó, az Eufrátesz és a Jordán, és a tenger. Az Eufrátesz és a Jordán képviseli a külsőket. Ezért itt a „Jordán melléke” jelent, mint képviselő, miden olyan dolgot, ami a külső emberben van. Hasonló a helyzet akkor is, mikor „Kánaán földje” kifejezést alkalmazzák az Úr királyságára a mennyekben, vagy az Úr egyházára a földön, vagy az Ő királyságának, egyházának emberére, vagy elvontan a szeretet mennyei dolgaira, stb.

\[3\] Így majdnem az összes város, még az összes hegy, domb, völgy, folyó és más dolgok is Kánaán földjén, képviselők voltak. Azt már megmutattuk (120 sz.), hogy az Eufrátesz folyó, lévén egy határ, az ész és tudás dolgait képviseli, melyek a külső emberhez tartoznak. Hasonló a helyzet a Jordánnal, és Jordán mellékével, amit a most következő passzusokból láthatunk. Dávidnál:

_„Istenem! elcsügged bennem az én lelkem; azért emlékezem reád a Jordán és Hermon földjéről, a Miczár hegyéről.”_ (Zsoltárok könyve 42:7)

Ahol a „Jordán földje” jelenti azt, ami alacsony, vagyis ami távol van a mennyeitől, mint az ember külsője a belsőjétől.

\[4\] Az, hogy Izrael fiai átlépték a Jordánt, amikor Kánaán földjére léptek, aztán azt felosztották, hasonló módon képviseli a belső ember belépését a külsőn keresztül, és az ember beléptét az Úr királyságába, más egyéb dolgokon felül. (Józsué 3:14-17, 4:1-24). Mivel a külső ember folyamatosan harcol a belső ellen, és uralkodni szeretne, a Jordán „kevélysége” vagy „hulláma” prófétai kifejezéssé vált. Mint Jeremiásnál:

_„Mimódon versenyezhetnél a lovakkal? És ha csak békességes földön vagy bátorságban: ugyan mit cselekednél a Jordán hullámai között?”_ (Jeremiás 12:5)

A „Jordán hullámai” azokat a dolgokat jelentik, melyek a külső emberhez tartoznak, melyek előtörnek, és uralkodni szeretnének a belső ember fölött, mint ahogy az okfejtések – ezek itt a „lovak” – és az ezekből fakadó meggyőződések teszik.

\[5\] Ugyanott:

_És pusztasággá lesz Edom, mint oroszlán jön fel a Jordán erdőségéből az örökzöld legelőre_ (Jeremiás 49:17, 19)

A „Jordán erdősége” a külső ember ellenkezését jelenti a belső ember jósága és igazsága ellen. Zakariásnál:

_„Jajgass te cziprus, mert esik a czédrus, leomlott, a mi legjava! Jajgassatok ti Básán tölgyei, mert pusztul a rengeteg erdő. Hangzik a pásztorok jajja, mert elpusztult az ő büszkeségök! Hangzik az oroszlán ordítása, mert elpusztult a Jordán kevélysége!”_ (Zakariás 11:2, 3)

Az, hogy a Jordán Kánaán földjének határa, nyilvánvaló Mózes IV. könyve 14:12-ből; hogy Júda földje keletre volt, Józsué 15:5-ből.

AC 1586. Bővizű föld. Ez jelenti, hogy a jóságok és igazságok növekedhetnek, nyilvánvaló a „bővizű” jelentéséből. (108 sz.)

AC 1587. Mert minekelőtte elvesztette volna az Úr Sodomát és Gomorát. Ez jelenti, hogy a külső embert megsemmisítették a gonosz érzéki vágyai és a hamisság iránti meggyőződése, nyilvánvaló „Sodoma” jelentéséből, ami a gonosz érzéki vágyai, valamint „Gomora” jelentéséből, ami a hamisság iránti meggyőződés. Ez a kettő megsemmisíti a külső embert, és elválasztja a belsőtől; és ez a kettő semmisítette meg az özönvíz előtt a Legősibb Egyházat. A gonosz érzéki vágyai az akaratéi, a hamisság iránti meggyőződés pedig a megértésé. Amikor ezek ketten uralkodnak, a teljes külső ember megsemmisül, és megsemmisülés után elkülönül a belső embertől. Nem az van, hogy a lélek vagy szellem különül el a testtől, hanem a jóság és az igazság az ember lelkétől vagy szellemétől, így csak halványan folyhat be. A befolyásra vonatkozóan az Úr Isteni könyörületességéből máshol beszélünk. Mivel a külső ember annyira megsemmisült az emberi fajban, és a belső emberhez, vagyis a jósághoz és igazsághoz való kötődése megtört, ezért az Úr világra jött annak érdekében, hogy csatlakoztassa és egyesítse a külső embert a belsővel, vagyis az Emberi Lényeget az Istenivel. Azt írják le itt, hogy milyen a külső ember, amikor csatlakozik a belsőhöz, vagyis, hogy mielőtt Jehova megsemmisítette Sodomát és Gomorát, az olyan volt „mint az Úr kertje, mint Czoárig érő Egyiptom földje”.

AC 1588. Mint az Úr kertje. Ez jelenti az észbeli dolgait, nyilvánvaló az „Úr kertje” jelentéséből, lévén az értelem (100 sz.), következésképp az észbeli, amely középen van a belső és külső ember között. Az észbeli a külső ember értelme. Az „Úr kertje” kifejezést akkor használják, ha az észbeli mennyei, vagyis mennyei eredetű, ahogy az volt a Legősibb Egyháznál, melyre vonatkozóan Ésaiásnál:

_„Mert megvígasztalja az Úr Siont, megvígasztalja minden romjait, és pusztáját olyanná teszi, mint az Éden, és kietlenjét olyanná, mint az Úrnak kertje, öröm és vígasság találtatik abban, hálaadás és dicséret szava!”_ (Ésaiás 51:3)

Az „Isten kertje” kifejezést azonban akkor használják, amikor az észbeli szellemi, vagyis szellemi eredetű, ahogy az Ősi Egyháznál volt. Ezékielnél beszélnek róla:

_Teljes bölcseséggel, tökéletes szépségben. Édenben, Isten kertjében voltál_ (Ezékiel 28:12, 13)

Az ember észbelijét egy „kerthez” hasonlítják a mennyben jelenlévő képviselet alapján. Az ember észbelije úgy látszik, mintha kert lenne, amikor a mennyei szellemi befolyik az Úrtól. Még a Paradicsomok is ezt képviselik a látásnak, melyek nagyszerűségükben és szépségükben még az emberi képzeletet is felülmúlják, ami az Úrtól való mennyei szellemi világosság befolyásának hatása (1042, 1043 sz.). Nem ezeknek a Paradicsomoknak a kellemes és gyönyörű dolgai befolyásolják a szemlélőt, hanem a bennük élő mennyei szellemi dolgok.

AC 1589. Mind Czoárig olyan vala az mint Égyiptom földe. Ez jelenti a jóság hatásaiból való ismeretanyagot, nyilvánvaló "Egyiptom” jelentéséből (1164, 1165 sz.) jó értelemben (1462 sz.), ami az ismeretanyag. Ezen kívül a „Czoár” jelentéséből, ami a jóság hatása. Czoár Sodomához közeli város volt, ahová Lót elfutott, amikor az angyalok kimentették Sodoma égéséből (Mózes I. könyve 19:20, 22,30). Czoárt más helyeken is megnevezik (Mózes I. könyve 14:2, 8, Mózes V. könyve 34:3, Ésaiás 15:5, Jeromos 48:34), ahol szintén a hatást jelenti; és mivel a jóság hatását, ezért ellenkező értelemben – ahogy az általános – a gonosz hatását is jelenti.

\[2\] Három készség van, amiből a külső ember áll: az észbeli, az ismeretanyag és a külső érzék. Az észbeli a belső, az ismeretanyag a külső, és az érzék a legkülsőbb. Az észbeli az az eszköz, mely a belső embert csatlakoztatja a külsőhöz; és amilyen az észbeli, olyan a csatlakozás. A külső érzék, itt, a látás és hallás. Magában az észbeli semmi sem, csak akkor valami, ha a hatás befolyik, élénkké teszi és élővé változtatja. Ebből következik, hogy az észbeli olyan, mint a hatás. Amikor a jóság hatása befolyik, az észbeliben az igazság hatásává válik. Ellenkező a helyzet, amikor a gonosz hatása folyik be. Amint az ismeretanyag készsége ráhelyezi magát az észbelire, és az eszközként felhasználja, a hatás ebbe is befolyik, és szabályozza azt. Mert semmi más nem él a külső emberben, csak a hatás. Ennek oka az, hogy a jóság hatása lejön a mennyeiből, vagyis mennyei szeretetből, mely élővé tesz mindent, amibe befolyik. Még a gonosz, vagy érzéki vágyak hatásait is élővé teszi.

\[3\] Az Úrtól való szeretet jósága folyamatosan folyik be a külső emberbe a belsőn keresztül. Azonban az az ember, akinél jelen van a gonosz hatása vagy az érzéki vágy, megrontja a jóságot; de még marad abból való élet. Ezt úgy lehet észlelni, hogy összevetjük a tárgyakkal, melyek a nap sugarait kapják. Vannak olyanok, amelyek a sugarakat a legszebben kapják, és a legszebb színekké változtatják, ahogy a gyémánt, rubin, jácint, zafír, és más drágakövek teszik. Vannak azonban olyanok is, amelyek nem így kapják, és a legkellemetlenebb színekké teszik. Ugyanez látható a különböző emberek különböző hajlamainál. Vannak, akik jóságot kapnak mástól azok összes hatásával; vannak olyanok, akik gonosszá fordítják azokat. Ez mutatja, hogy mi a jóság hatásaiból származó ismeretanyag, amelyet a „Czoárig olyan vala az mint Égyiptom földe” jelent, amikor az észbeli „olyan, mint Jehova kertje”.

AC 1590. Ezek a dolgok jelentik, hogy a külső ember az Úrnál szépségében jelent meg, amikor csatlakozott a belső emberhez, a belső értelemből látható, amelyben az Urat, mint belső embert, Ábrám képviseli, mint külső embert pedig Lót. A külső ember szépsége, amikor a belsőhöz csatlakozik, nem írható le, mert az egyetlen embernél sem létezik, egyedül az Úrnál. Ami az emberben és angyalban létezik, az Úrtól van. Ez csak kis mértékben tud megjelenni az Úr képmásából, mint a külső embere, amit képvisel a mennyekben (553 és 1530 sz.). A három menny az Úr külső emberének képmása; ám szépségüket soha semmivel nem lehet úgy leírni, hogy bárki felfogásában is megjelenjen valami elképzelés róluk. Ahogy az Úrban minden határtalan, így a mennyben is minden végtelen (vagy korlátlan). A mennyek végtelensége az Úr végtelenségének képmása.

AC 1591. 11. vers. _És választá Lót magának a Jordán egész mellékét, és elköltözék Lót kelet felé: és elválának egymástól_. „És választá Lót magának a Jordán egész mellékét” jelenti a külső embert, aki ilyen volt; „és elköltözék Lót kelet felé” jelenti a külső emberben lévő dolgokat, melyek a mennyei szeretetből visszavonulnak; „és elválának egymástól” jelenti, hogy azok a dolgok okozzák az elkülönülést.

AC 1592. És választá Lót magának a Jordán egész mellékét. Ez jelenti a külső embert, aki ilyen volt, nyilvánvaló a „Jordán melléke" jelentéséből, amit az előző versben megmagyaráztunk, és ami a külső ember. Az előző versben a külső ember szépségét írják le, amikor az a belsőhöz csatlakozik, de a csúnyaságát, amikor leválik tőle, ebben és a következő két versben írják le.

AC 1593. És elköltözék Lót kelet felé. Ez jelenti a külső emberben lévő azon dolgokat, melyek a mennyei szeretetből visszavonulnak, nyilvánvaló a „kelet” jelentéséből, ami az Úr, és így minden, ami mennyei (101 sz.). Mivel a kelet jelenti az Urat, ebből következik, hogy itt a „kelet” az Úr belső embere, mely Isteni volt. Ezért jelenti itt „elköltözék Lót kelet felé” azt, hogy a külső ember visszavonult a belsőtől.

AC 1594. És elválának egymástól. Ez jelenti, hogy azok a dolgok okozzák az elkülönülést, ami abból következik, amit elmondtunk. Hogy mit jelent az „ember, testvér”, a 8. versnél elmondtuk, vagyis egyesülést, így az „elválának egymástól” elkülönülést jelent. Mi különíti el a külső embert a belsőtől, sok okból nem tudható. Részben ez annak tulajdonítható, hogy nem tudja, és ha megmondják neki, nem hiszi el, hogy van egyáltalán belső ember. Részben annak, hogy nem tudja, és ha megmondják neki, nem hiszi el, hogy az önszeretet és érzéki vágyak azok, melyek az elkülönülést okozzák, emellett a világszeretet és annak vágyai, de ezek nem annyira, mint az önszeretet.

\[2\] Az oka, hogy az ember nem tudja, és ha megmondják neki, nem hiszi el, hogy van belső ember, az, hogy testi és érzéki dolgokban él, így nem lehetséges, hogy a belsőt lássa. A belső dolgok láthatják a külsőt, de a külsők sohasem látják a belsőt. Vegyük a látás esetét: a belső látás láthatja azt, ami a külső látás, de a külső látás nem láthatja azt, ami a belső látás. Az értelmi és észbeli észlelheti az ismeretanyag készenlétét, de fordítva nem. Egy másik ok az, hogy az ember nem hiszi el, hogy van szellem, mely a halál után elválik a testtől. Azt is alig, hogy van belső élet, melyet léleknek hívnak. Amikor az érzéki és testi ember a testtől elkülönülő szellemre gondol, lehetetlen dologként éli meg, mert az életet a testben helyezi el, és ezt az elgondolást abból a tényből erősíti meg magának, hogy a vadállatok is élnek, ám haláluk után nem élnek. Mindez a testi és érzéki dolgokban való élet következménye, amely fajta élet, önmagában tekintve, alig különbözik a vadállatok életétől. Az egyetlen kivétel, hogy az ember képes gondolkodni és ésszel felfogni a dolgokat, mellyel találkozik, viszont erről a képességről, mellyel a vadállatok nem rendelkeznek, nem gondolkodik.

\[3\] Mindazonáltal nem ez az ok, ami leginkább elkülöníti a külső embert a belsőtől, ugyanis az emberiség nagy része ilyen hitetlenségben él, és a legtanultabbak inkább, mint az egyszerűek. Alapvetően az önszeretet az, ami elkülönít; a világszeretet is, de nem annyira, mint az önszeretet. Az ok, amiért az ember ezt nem tudja az, hogy nem él emberszeretetben, és amikor nem él emberszeretetben, nem lehet számára nyilvánvaló, hogy az önszeretet és érzéki vágyak élete olyan ellenkező a mennyei szeretettel. Az önszeretetben és érzéki vágyakban van valami ragyogó, következésképpen elbűvölő, mely annyira hat az életre, hogy az ember alig gondolja másként, mint hogy abban örökkévaló boldogság van. Ezért sokan helyezik az örökkévaló boldogságot a testi élet utáni naggyá válásba, és mások általi szolgálatba, még az angyalok által is, mialatt maguk nem kívánnak senkit sem szolgálni, kivéve önmaguk érdekét, és rejtett módon szolgáltatják ki magukat. Azt mondják, hogy egyedül az Urat óhajtják szolgálni, ez hamis, hiszen ők azok, akik önszeretetben vannak, és még az Úrtól is azt kívánnák, hogy szolgálja őket, és amikor ez nem történik meg, visszaesnek. Szívükben viszik a kívánságot, hogy maguk is úrrá váljanak, és uralkodjanak a világmindenség felett. Könnyű felfogni milyen fajta kormányzás lenne, ha sokan, sőt, mi több, mindenki ilyen lenne. Nem gonosz az a kormányzás, melyben mindenki jobban szereti önmagát, mint másokat? Ez rejlik az önszeretetben. Ebből láthatjuk az önszeretet természetét, valamint abból a tényből is, hogy gyűlölet rejlik benne mindazok ellen, akik nem tekintik magukat rabszolgáknak. Mivel van gyűlölet, van bosszú, kegyetlenség, csalás és sok más bűnös dolog is.

\[4\] Azonban a közös szeretet, mely egyedül mennyei, nem csak abból áll, hogy azt mondja magáról, hanem elismeri és hiszi, hogy teljesen gyarló, és valahogy alávaló és mocskos, melyet az Úr végtelen könyörületességéből folyamatosan visszahúz, és visszatartja a pokoltól, melybe az ember folyamatosan igyekszik, netán vágyódik, hogy beletaszítsa magát. Azért ismeri és hiszi el ezt, mert igaz; nem pedig azért, mert az Úr, vagy bármely angyal kívánja, hogy elismerje és higgye az alázatosság érdekében. Nem magasztalhatja magát, látván, hogy ilyen. Ez olyan lenne, mintha az ürülék tiszta aranynak hívná magát, vagy szemétdombi légy a paradicsom madarának hívná magát. Ezért ha egy ember elismeri és hiszi magáról azt, amilyen a valóságban, visszavonul az önszeretettől és érzéki vágyaktól, és irtózik magától. Amíg ezt megteszi, mennyei szeretetet, vagyis közös szeretetet kap az Úrtól, mely a mindenkit szolgálás kívánsága felé vezeti. Ők azok, akiket a „legutolsók” jelentik, és akik az Úr királyságában a legnagyobbak lesznek (Máté 20:26-28; Lukács 9:46-48).

\[5\] Abból, amit elmondtunk, látható, hogy alapvetően az önszeretet az, ami elkülöníti a külső embert a belsőtől; ami pedig alapvetően egyesíti, az pedig a közös szeretet, mely szeretet nem lehetséges addig, míg az önszeretet vissza nem vonul, ugyanis ezek ellentétesek egymással. A belső ember semmi más, mint a közös szeretet. Az ember igazi szelleme vagy lelke a belső ember, aki a halál után tovább él; ez szerves, mivel csatlakozik a testhez, míg az ember a földön él. Ez a belső ember, vagyis a lélek vagy szellem, nem a belső ember; csak akkor belső ember, ha a közös szeretet benne van. A belső ember dolgai az Úré, így azt lehet mondani, hogy a belső ember az Úr. De mivel az angyalnak vagy embernek, ha közös szeretetben él, az Úr a mennyei sajátját adja, tehát úgy tűnik, hogy magától cselekszik jót, a belső emberről emberként beszélek, mintha az volna. Ám aki közös szeretetben van, az elismeri és hiszi, hogy minden, ami jó és igaz, az nem az övé, hanem az Úré. A képességéről, hogy másokat úgy szeressen, mint önmagát, és ami még több, ha olyan, mint az angyalok, azaz olyan a képessége, hogy másokat jobban szeret, mint önmagát, elismeri és hiszi, hogy az az Úr ajándéka. Ebből az ajándékból és boldogságából hátrál ki, amíg annak elfogadásából is kihátrál, hogy az az Úré.

AC 1595. 12. vers. _Ábrám lakozik vala a Kanaán földén, Lót pedig lakozik vala a Jordán-melléki városokban, és sátoroz vala Sodomáig_. „Ábrám lakozik vala a Kanaán földén” jelenti, hogy a belső ember a szeretet mennyei dolgaiban volt; „Lót pedig lakozik vala a Jordán-melléki városokban” jelenti, hogy a külső ember az ismeretanyagban volt; „és sátoroz vala Sodomáig” jelenti az érzéki vágyak felé való terjeszkedést.

AC 1596. Ábrám lakozik vala a Kanaán földén. Ez jelenti, hogy a belső ember a szeretet mennyei dolgaiban volt, nyilvánvaló a „Kánaán földje” jelentéséből, ami a szeretet mennyei dolgai, ahogy arról számtalanszor beszéltünk.

AC 1597. Lót pedig lakozik vala a Jordán-melléki városokban. Ez jelenti, hogy a külső ember az ismeretanyagban volt, nyilvánvaló Lót képviseletéből, aki a külső ember; valamint a „város”, vagy „városok” jelentéséből, lévén a tani dolgok, melyek magukban semmi mások, mint az ismeretanyag, amikor a belsőtől elkülönült külső emberről beszélnek. A „városok” jelentik a tani dolgokat, az igazakat és hamisakat is. (402 sz.).

AC 1598. És sátoroz vala Sodomáig. Ez jelenti az érzéki vágyak felé való terjeszkedést, nyilvánvaló „Sodoma” jelentéséből, amit már a 10. versnél megmagyaráztunk, lévén az érzéki vágyak. Ezek a dolgok az előző verssel (10. vers) összhangban vannak – vagyis „a Jordán egész melléke bővizű föld; mind Czoárig olyan vala az, mint az Úr kertje, mint Égyiptom földe”, ahol a külső emberrel foglalkoztak, amikor a belsővel egyesült. „Czoárig olyan vala az, mint Égyiptom földe” jelentette a jóság hatásaiból való ismeretanyagot. Itt azonban „Lót pedig lakozik vala a Jordán-melléki városokban, és sátoroz vala Sodomáig” jelenti a külső embert, amikor nem egyesült a belsővel, ezek a dolgok pedig a gonosz vagy érzéki vágyak hatásaiból való ismeretanyagot. A külső ember szépségeként írják le azt, amikor a a belsővel egyesült, és csúnyaságaként, amikor nem egyesült. Még csúnyábbként írják le a következő versben, ahol azt mondják: „Sodoma lakosai pedig nagyon gonoszok és bűnösök valának az Úr előtt”. Az, hogy mi a külső ember csúnyasága, amikor elválik a belsőtől, mindenki által látható abból, amit elmondtunk az önszeretetről és annak érzéki vágyairól, ami alapvetően szétválaszt. Amilyen nagy a külső ember szépsége, mikor a belsővel egyesül, olyan nagy a csúnyasága, mikor elválik tőle. Magában tekintve a külső ember semmi más, mint a belső szolgája; ez egyfajta eszközként felhasználás, mely végül a javára válhat, és a javak hatásaiban mutatkozik, így minden dolog tökéletessége lehet. Ellenkező a helyzet, amikor a külső ember elválik a belsőtől és egyedül önmagát kívánja szolgálni, és még inkább ilyen a helyzet, amikor a belső ember felett kíván uralkodni, mely alapvetően az önszeretetből és annak érzéki vágyaiból ered, ahogy már megmutattuk.

AC 1599. 13. vers. _Sodoma lakosai pedig nagyon gonoszok és bűnösök valának az Úr előtt_.

„Sodoma lakosai pedig nagyon gonoszok és bűnösök valának az Úr előtt” jelenti az érzéki vágyakat, mely felé az ismeretanyag kiterjesztette magát.

AC 1600. Sodoma lakosai pedig nagyon gonoszok és bűnösök valának az Úr előtt. Ez jelenti az érzéki vágyakat, mely felé az ismeretanyag kiterjesztette magát, nyilvánvaló „Sodoma” jelentéséből, ezt előzőleg megmagyaráztuk, lévén az az érzéki vágyak; és az „ember (lakos)” (viri) jelentéséből, lévén az az értelmi és észbeli dolgok, itt az ismeretanyag, mivel a belsőtől elvált külső emberről van szó. Azt, hogy az „ember” az értelmi és észbeli dolgokat jelentik, már megmutattuk (265, 749, 1007 sz.). Az ismeretanyagról azt mondják, hogy kiterjeszti magát az érzéki vágyakba, amikor azon célból sajátítják el őket, hogy az ember nagy legyen; nem pedig azért, hogy az szolgálhassa őt, hogy hasznos, és ezáltal jó lehessen. Az ismeretanyag azon célból van, hogy az ember észbeli, így bölcs lehessen, és így szolgálhassa a belső embert.

AC 1601. 14. vers. _Az Úr pedig monda Ábrámnak, minekutánna elválék tőle Lót: Emeld fel szemeidet és tekints arról a helyről, a hol vagy, északra, délre, keletre és nyugotra_. „Az Úr pedig monda Ábrámnak” jelenti azt, hogy Jehova szólott az Úrhoz; „minekutánna elválék tőle Lót” jelenti, hogy a külső ember érzéki vágyait eltávolították, hogy azok ne akadályozhassanak; „Emeld fel szemeidet és tekints arról a helyről, a hol vagy” jelenti azt az állapotot, melyben akkor az Úr volt, melyben észlelhette az eljövendő dolgokat; „északra, délre, keletre és nyugotra” jelent minden embert, annyit, ahány a világmindenségben van.

AC 1602. Az Úr pedig monda Ábrámnak. Ez jelenti azt, hogy Isten szólott az Úrhoz, látható az Ige belső értelméből, melyben „Ábrám” jelenti az Urat; és magából az állapotból, melyben az Úr volt, melyet itt leírnak, azaz a hátráltató külső dolgokat eltávolították, amit a „minekutánna elválék tőle Lót” szavak mutatnak. A belső ember vonatkozásában, az Úr Isteni volt, mert Jehovától született. Ezért amikor semmi hátráltató nincs a külső ember részéről, az következik, hogy Ő minden eljövendő dolgot lát; és hogy ez akkor úgy tűnt, hogy Jehova szól, mert a külső ember előtt jelent meg. Az Ő belső emberének vonatkozásában az Úr egy volt Jehovával, ahogy maga tanítja Jánosnál:

_Monda néki Filep: Uram, mutasd meg nékünk az Atyát! Monda néki Jézus: Annyi idő óta veletek vagyok, és még sem ismertél meg engem, Filep? a ki engem látott, látta az Atyát; mimódon mondod azért te: Mutasd meg nékünk az Atyát? Nem hiszed-é, hogy én az Atyában vagyok, és az Atya én bennem van? Higyjetek nékem, hogy én az Atyában vagyok, és az Atya én bennem van_ (János 14:8-11)

AC 1603. Minekutánna elválék tőle Lót. Ez jelenti azt, hogy a külső ember érzéki vágyait eltávolították, hogy azok ne akadályozhassanak, nyilvánvaló Lót képviseletéből, aki a külső ember, és mindabból, ami az elkülönülése előtt volt, vagyis a dolgokból, melyek akadályozták. Amikor ezeket eltávolították, a belső ember, vagy Isten egyként cselekedett a külsővel, vagyis az Úr Emberi Lényegével. A külső dolgok, melyek nem egyeznek (fent beszéltünk róluk) azok, melyek a belső embert akadályozzák, mialatt a külsővel cselekszik, hogy eggyé legyenek. A külső ember semmi más, mint egy eszköz, vagy valami szerves dolog, melyben magában nincs élet, hanem a belső embertől kapja az életet, és ez aztán úgy tűnik, mintha magától kapta volna.

\[2\] Azonban az Úrnál, miután eltávolította az eredendő gonoszt, és így megtisztította az Ő Emberi Lényegét a szervi dolgoktól, ezek is életet kaptak, ezért az Úr, aki már élet volt az Ő belső emberének vonatkozásában, életté vált mint külső ember is. Ez az, amit a „megdicsőülés” jelent Jánosnál:

_„Monda Jézus: Most dicsőítteték meg az embernek Fia, az Isten is megdicsőítteték ő benne.  
Ha megdicsőítteték ő benne az Isten, az Isten is megdicsőíti őt ő magában, és ezennel megdicsőíti őt.”_ (János 13:31, 32)

Újra:

_Atyám, eljött az óra; dicsőítsd meg a te Fiadat, hogy a te Fiad is dicsőítsen téged; És most te dicsőíts meg engem, Atyám, te magadnál azzal a dicsőséggel, a melylyel bírtam te nálad a világ létele előtt._ (János 17:1, 5)

Újra:

_„Atyám, dicsőítsd meg a te nevedet! Szózat jöve azért az égből: Meg is dicsőítettem, és újra megdicsőítem.”_ (János 12:28)

AC 1604. Emeld fel szemeidet és tekints arról a helyről, a hol vagy. Ez jelenti azt az állapotot, melyben akkor az Úr volt, nyilvánvaló az „emeld fel szemeidet és tekints” jelentéséből, mely a megvilágosodás és észlelés (10. vers), és a „hely” belső értelemben vett jelentéséből, lévén az állapot. A „hely” semmi más, mint állapot (1274, 1376-1379 sz.).

AC 1605. Északra, délre, keletre és nyugotra. Ez jelent minden embert, annyit, ahány a világmindenségben van, nyilvánvaló a négy égtáj jelentéséből. Az Igében az „északnak”, „délnek”, „keletnek”, és „nyugatnak” saját külön jelentése van. Az „észak” jelenti azokat, akik az egyházon kívül vannak, vagyis akik sötétségben vannak a hit igazságait illetően, és ez a sötétséget is jelenti az emberben. A „dél” azonban azokat jelenti, akik az egyházban vannak, vagyis a tudás világosságában, és ugyanígy magát a világosságot is jelenti. A „kelet” azokat jelenti, akik előzőleg éltek, valamint a mennyei szeretetet, ahogy előzőleg megmutattuk. A „nyugat” azonban azokat jelenti, akik jönnek majd, és akik nincsenek szeretetben. Ezeknek a szavaknak különleges jelentését a belső értelemben vett kapcsolatból láthatjuk. Azonban amikor mindegyiket megemlítik, mint most, „észak, dél, kelet, nyugat”, az egész világot jelenti, azokat, akik most élnek, akik már éltek, és akik ezután fognak élni, valamint az egész emberi faj állapotát a szeretet és hit vonatkozásában.

AC 1606. 15. vers. _Mert mind az egész földet, a melyet látsz, néked adom, és a te magodnak örökre_. „Mert mind az egész földet, a melyet látsz, néked adom” jelenti a mennyei királyságot, mely az Úré lesz; „és a te magodnak örökre” jelenti azokat, akik hiszek az Úrban.

AC 1607. Mert mind az egész földet, a melyet látsz, néked adom. Ez jelenti a mennyei királyságot, mely az Úré lesz, ami nyilvánvaló a „föld” jelentéséből, és itt Kánaán földjéből – mert azt mondják: „a földet, melyet látsz” – lévén az a mennyei királyság. Kánaán földje képviselte az Úr királyságát a mennyekben, ami a menny, és az Úr királyságát a földön, ami az egyház. A „föld” jelentésével többször foglalkoztak előzőleg. Az, hogy a mennyben és földön lévő királyságot az Úrnak adták, nyilvánvaló az Ige különböző fejezeteiből. Ésaiásnál:

_„Mert egy gyermek születik nékünk, fiú adatik nékünk, és az uralom az ő vállán lészen, és hívják nevét: csodálatosnak, tanácsosnak, erős Istennek, örökkévalóság atyjának, békesség fejedelmének!”_ (Ésaiás 9:6)

Dánielnél:

_„Látám éjszakai látásokban, és ímé az égnek felhőiben mint valami emberfia jöve; és méne az öreg korúhoz, és eleibe vivék őt. És ada néki hatalmat, dicsőséget és országot, és minden nép, nemzet és nyelv néki szolgála; az ő hatalma örökkévaló hatalom, a mely el nem múlik, és az ő országa meg nem rontatik.”_ (Dániel 7:13, 14)

Az Úr maga mondja ugyanezt Máténál:

_„Mindent nékem adott át az én Atyám”_ (Máté 11:27, Lukács 10:22)

Újra Máténál:

_„Nékem adatott minden hatalom mennyen és földön.”_ (Máté 28:18)

Jánosnál:

_A miként te hatalmat adtál néki minden testen, hogy örök életet adjon mindennek, a mit néki adtál. Az pedig az örök élet_. (János 17:2, 3)

Ugyanezt jelenti a „jobbján ül”, Lukácsnál:

_„Mostantól fogva ül az embernek Fia az Isten hatalmának jobbja felől.”_ (Lukács 22:69)

\[2\] Azzal kapcsolatban, hogy minden hatalom az ember Fiának adatott a mennyben és a földön, tudni kell, hogy az Úrnak hatalma volt minden dolog felett a mennyekben és a földön mielőtt Ő világra jött. Ő volt az Úr az örökkévalóságtól és az Isten, ahogy egyszerűen mondja Jánosnál:

_„És most te dicsőíts meg engem, Atyám, te magadnál azzal a dicsőséggel, a melylyel bírtam te nálad a világ létele előtt.”_ (János 17:5)

Újra:

_„Bizony, bizony mondom néktek: Mielőtt Ábrahám lett, én vagyok.”_ (János 8:58)

mert Ő volt Jehova és az Isten az özönvíz előtti Legősibb Egyháznál, és ők látták Őt. Ő volt Jehova és az Isten az özönvíz utáni Ősi Egyháznál is. Őt képviselte a zsidó egyház minden szertartása, és akit imádtak. Az oka, hogy azt mondja, hogy mindent hatalmat neki adtak a mennyekben és a földön, mintha ez először történne meg, az, hogy az „ember Fia” az Ő Emberi Lényegét jelenti. És ez, mikor egyesült az Isteni Lényegével, Jehova is volt, és ugyanakkor hatalma volt. Ez addig nem lehetett, amíg meg nem dicsőült, vagyis az Isteni Lényegének és Emberi Lényegének egyesülése életre kelt, így vált hasonló módon Istenné és Jehovává, ahogy Jánosnál mondja:

_„Mert a miként az Atyának élete van önmagában, akként adta a Fiúnak is, hogy élete legyen önmagában”_ (János 5:26)

\[3\] Az Ő Emberi Lényegét, vagy külső embert, hasonló módon az „ember Fiának” nevezték Dánielnél, a fent idézett passzusban, és amelyről azt mondják az Ésaiástól idézett fejezetben, hogy „gyermek születik, egy fiú adatik nékünk”. Azt, hogy a mennyei királyságot, és minden hatalmat a mennyekben és a földön neki adták, Ő most már látta, és ezt ígérték meg neki most. Ezt jelentik a szavak: „mind az egész földet, a melyet látsz, néked adom”. Ez azelőtt volt, mielőtt az Emberi Lényege egyesült volna az Isteni Lényegével, ami akkor egyesült, amikor legyőzte a gonoszt és a poklot, vagyis amikor a saját hatalma és saját akarata eltávolította az összes gonoszt, ami egyedül választ szét.

AC 1608. És a te magodnak örökre. Ez jelenti azokat, akik hisznek az Úrban, nyilvánvaló a „mag” jelentéséből, lévén az a hit, valójában az emberszeretet hite (255, 256, 1025 sz.). Az, hogy a mennyei királyságot az Ő magjának adják, vagyis azoknak, akik hisznek benne, teljesen nyilvánvaló magának az Úrnak szavaiból Jánosnál:

&nbsp;

_„Az Atya szereti a Fiút, és az ő kezébe adott mindent. A ki hisz a Fiúban, örök élete van; a ki pedig nem enged a Fiúnak, nem lát életet”_ (János 3:35, 36)

\[2\] Újra:

_„Valakik pedig befogadák őt, hatalmat ada azoknak, hogy Isten fiaivá legyenek, azoknak, a kik az ő nevében hisznek; A kik nem vérből, sem a testnek akaratából, sem a férfiúnak indulatjából, hanem Istentől születtek”_ (János 1:12, 13)

Ezekből a szavakból nyilvánvaló, hogy mi a hit, vagy az Úrban való hit, nevezetesen, hogy azokkal van, akik megkapták Őt és hisznek benne, nem a „testnek akaratából”, sem a „férfiúnak indulatából”. A „testnek akarata” az, ami ellentétes a szeretettel és emberszeretettel, mert ezt jelenti a „test” (999 sz.). A „férfiúnak indulatja” az, ami ellentétes a szeretetből és emberszeretetből fakadó hittel, mert ezt jelenti az „ember”. A testnek akarata és a férfiúnak indulatja az, ami elválaszt, de a szeretet és az ebből eredő hit az, ami egyesít. Ezért akik szeretetben és az ebből eredő hitben vannak, azok az Úrtól születtek. Mivel az Istentől születtek, „Isten fiainak”, és az Ő „magjainak” hívják, akiknek a mennyei királyságot adták. Ezeket jelentik a következő szavak ebben a versben: „mind az egész földet, a melyet látsz, néked adom, és a te magodnak örökre”.

\[3\] Az, hogy a mennyei királyság nem adható azoknak, akik az emberszeretet nélküli hitben vannak, vagyis azoknak, akik azt mondják, hogy hisznek, és mégis felebarátjaik iránt gyűlöletet éreznek, bárki által látható, aki hajlandó elgondolkodni. Nem lehet élet az ilyen hitben, ahol a gyűlölet, azaz pokol, alkotja az életet. Mert a pokol semmi másból nem áll, mint gyűlöletből; nem abból a gyűlöletből, melyet az ember örökletesen kapott, hanem abból, amelyet a való életben szerzett.

AC 1609. 16. vers. _És olyanná tészem a te magodat, mint a földnek pora, hogyha valaki megszámlálhatja a földnek porát, a te magod is megszámlálható lesz_. „És olyanná tészem a te magodat, mint a földnek pora” jelenti a mértéktelen szaporodást; „hogyha valaki megszámlálhatja a földnek porát, a te magod is megszámlálható lesz” jelenti a kinyilatkoztatást.

AC 1610. És olyanná tészem a te magodat, mint a földnek pora. Ez jelenti a mértéktelen szaporodást, ami nyilvánvaló magyarázat nélkül is. Itt azt mondják, hogy a magját olyanná teszik, mint a föld pora, más helyeken az Igében azt, hogy „a tenger homokja”, és többek között „mint az ég csillagjai”. Mindegyik kifejezésnek megvan a sajátságos jelentése. A „földnek pora” azokra a dolgokra vonatkozik, melyek mennyeiek; a „föld”, ahogy előzőleg megmutattuk, a szeretet mennyeijét jelenti. A „tenger homokja” a szellemi dolgokra vonatkozik; a „tenger”, ahogy már megmutattuk, a szeretet szellemijét jelenti. Az „ég csillagjai” mindkettőt jelenti, magasabb fokon; és mivel ezeknek a dolgoknak egyikét sem lehet megszámolni, a beszéd megszokott formái lettek, hogy mérhetetlen megtermékenyítést és sokasodást fejezzenek ki.

\[2\] Az, hogy a magja (vagyis a szeretet hite, vagy szeretet) mérhetetlenül megsokszorozódik, a legfelsőbb értelemben az Urat, és valójában az Ő Emberi Lényegét jelenti; mert az Urat, mint az Ő Emberi Lényegét, az „asszony magjának” hívták (256 sz.). Amikor az Úr Emberi Lényegét jelképezi, akkor a mérhetetlen szaporodás a végtelen mennyeit és szellemit jelenti. Amikor azonban az emberi fajnál az emberszeretet hitét, vagy emberszeretetet jelképezi a „mag”, akkor jelentése az, hogy ezt a magot mérhetetlenül megsokszorozták azokban, akik emberszeretetben élnek; és a másik életben is megtörténik mindenkinél, aki emberszeretetben él. Ezeknél az embereknél, akik az emberszeretetet és az eredendő hitet - valamint ezekkel együtt a boldogságot - oly mértékben sokszorosították, hogy mérhetetlenként írják le, vagy még szavak sincsenek rá. Amikor a „mag” az emberi fajt jelenti, ennek megsokszorosítása az Úr királyságában szintén mérhetetlen, nem csak azoknál, akik az egyházban vannak, és gyermekeiknél, hanem az egyházon kívülieknél, és azok gyermekeinél is. Az Úr királysága, vagy a menny mérhetetlen. Annak végtelenségéről az Úr isteni könyörületességéből máshol fogunk szólni.

AC 1611. 17. vers. _Kelj fel, járd be ez országot hosszában és széltében: mert néked adom azt_.

„Kelj fel, járd be ez országot” jelenti azt, hogy az Úr megtekinthette a mennyei királyságot; „hosszában és széltében” annak a mennyeijét és szellemijét; „mert néked adom azt” jelenti, hogy azért volt, hogy az Övé legyen.

AC 1612. Kelj fel, járd be ez országot. Ez jelenti azt, hogy az Úr megtekinthette a mennyei királyságot, ami nyilvánvaló az „ország” jelentéséből lévén az a mennyei királyság. A „kelj fel, járd be ez országot” szó szerinti értelemben: felfedezni és látni mi az. Ezért szellemi értelemben, amelyben az „ország”, vagyis Kánaán földje jelenti az Úr királyságát a mennyekben, vagy a mennyet és az Úr királyságát a földön, vagy az egyházat, ez jelenti a megtekintést, és az észlelést.

AC 1613. Hosszában és széltében. Ez jelenti a mennyeijét és szellemijét, vagy ami ugyanaz, a jóságot és igazságot (látható a „hosszában” és „széltében” jelentéséből). Azt, hogy a „hosszúság” jelenti a jóságot, és a „szélesség” pedig az igazságot, előzőleg megmagyaráztuk (650 sz.). Annak okáról, hogy az „ország” jelenti a mennyei királyságot, vagy az egyházat, amelyről nem mondható, hogy van hossza, és szélessége, csak olyan dolgai, melyek alkalmazhatóak és megfelelőek: a jóság és igazság. A mennyeit, vagy jóságot, mely elsőrendű, a hosszúsághoz hasonlítják; a szellemit, vagy igazságot, mely másodrendű, a szélességhez.

\[2\] A „szélesség” az igazság eléggé egyszerűen jelenik meg a prófétai Igében, mint Habakuknál:

_„Mert ímé, feltámasztom a Káldeusokat, a kegyetlen és vakmerő nemzetet, a mely eljárja a földet széltében”_ (Habakuk 1:6)

A „káldeusok” jelentik azokat, akik hamisságban vannak; „eljárja a földet széltében” jelenti az igazság megsemmisítését, mert ezt beszélik a káldeusokról. Dávidnál:

_„És nem rekesztesz be engem ellenség kezébe, sőt tágas térre állatod lábaimat.”_ (Zsoltárok könyve 31:9)

„tágas téren állni” jelenti azt, hogy igazságban van. Újra:

_„Szükségemben segítségül hívám az Urat, meghallgatott és tágas térre tett engem az Úr.”_ (Zsoltárok könyve 118:5)

„tágas térre tesz” jelenti, hogy igazságban van. Hóseásnál:

_„Most tágas földön legelteti őket az Úr, mint a bárányt.”_ (Hóseás 4:16)

„tágas földön legeltet” jelenti, hogy tanítja az igazságot.

\[3\] Ésaiásnál:

_„Assiria becsap Júdába, és megáradván átmegy rajta, s torkig ér, és elterjesztett szárnyai ellepik földednek szélességét”_ (Ésaiás 8:8)

„Assiria” jelenti az okoskodást, mely el fogja lepni az országot vagy az egyházat, a „szárnyak” jelentik az okoskodásokat, melyekből a hamisságok jönnek elő. „Ellepik a szélességet” jelenti, hogy tele van hamissággal, vagy olyan dolgokkal, melyek ellentétesek az igazsággal. Mivel a föld „hosszúsága” jelenti a jóságot, és a „szélessége” az igazságot, az Új Jeruzsálemről az mondják, hogy megmérettetett, és négyszögben fekszik, hossza annyi, mint szélte ( Jelenések könyve 21:16), melyből mindenki láthatja, hogy a hosszúság és szélesség semmi mást nem jelent, mivel Új Jeruzsálem semmi más, mint az Úr királysága a mennyekben és a földön. A dolgok jelentéséből, belső értelemben, a mennyei és szellemi dolgokra vonatkozó beszédmódok előzőleg ismerőssé váltak az olyan dolgok eszközeivel, melyek a földön vannak, mint a hosszúság és szélesség; valamint a magasság és mélység kifejezése, melyet napjainkban a mindennapi beszédben használnak, amikor a bölcsességről beszélnek.

AC 1614. Mert néked adom azt. Ez jelenti, hogy azért volt, hogy az Övé legyen, magyarázat nélkül nyilvánvaló. Az, hogy a "föld", vagy mennyei királyság egyedül az Úré, nyilvánvaló mindabból, amit már többször megmutattunk, vagyis, hogy Ő a menny Ura. Ahogy a menny Ura, úgy az egyház Ura is. E tényből az is nyilvánvaló, hogy minden mennyei és szellemi, vagy jóság és igazság egyedül az Úrtól van, ezekből pedig az Úr minden az Ő összes mennyében, ez pedig olyannyira teljes, hogy aki nem észleli tudatosan az Úrtól való jóságot és igazságot, nincs többé a mennyben. Ez a légkör uralkodik az általános mennyben; ez a menny lelke; ez az élet, mely mindenkibe befolyik, aki jóságban van.

AC 1615. 18. vers. _Elébb mozdítá azért sátorát Ábrám, és elméne, és lakozék Mamré tölgyesében, mely Hebronban van, és oltárt építe ott az Úrnak_. „Elébb mozdítá azért sátorát Ábrám, és elméne, és lakozék Mamré tölgyesében, mely Hebronban van” jelenti, hogy az Úr az észlelés még belsőbb szakaszába került; ez a hatodik állapot; „és oltárt építe ott az Úrnak” jelenti az ebből az állapotból való imádatot.

AC 1616. Elébb mozdítá azért sátorát Ábrám, és elméne, és lakozék Mamré tölgyesében, mely Hebronban van. Ez jelenti, hogy az Úr az észlelés még belsőbb szakaszába került, nyilvánvaló a „sátort mozdít” jelentéséből, vagyis mozdít és felállít egy sátrat, azaz csatlakoztatja – mert a „sátor” az imádat szentsége (414, 1452 sz.), mi által a külső ember csatlakozik a belsőhöz -; és a „tölgyes” jelentéséből, lévén az észlelés, ahogy megmagyaráztuk a 1442., 1443. számnál, ahol „Mamré tölgyese” az első észlelés. Itt azonban "Mamré tölgyesei", többes számban van, amely még több, azaz még belsőbb észlelést jelent. Ezt az észlelést "Mamré tölgyeseinek, mely Hebronban van" hívják. "Mamrét" máshol is megemlítik (Mózes I. könyve 14:13; 18:1; 23:17-19; 35:27), hasonló módon Hebront is (Mózes I. könyve 35:27; 37:14; Jósué 10:36, 39; 14:13, 14, 15; 15:13, 54; 20:7; 21:11, 13; Bírák könyve 1:10, 20). Ezek jelentése, az Úr Isteni könyörületességéből, ott látható, ahol ezeket a fejezeteket megmagyarázzuk.

\[2\] Mivel "Mamré tölgyeseinek, mely Hebronban van" jelentése egy még belsőbb észlelés, a helyzet a következő. Azon dolgok által, melyekkel a külső ember csatlakozik a belső ember mennyei dolgaihoz, az észlelés növekszik, és még belsőbbé válik. A mennyei dolgokhoz való csatlakozás észlelést ad, ugyanis a mennyei dolgok, melyek Isten szeretete, van a belső ember igazi élete; vagy ami ugyanaz, a mennyei dolgok a szeretetéi, azaz a mennyei szeretetben Isten jelen van, mely jelenlétet a külső ember addig nem észlel, amíg a csatlakozás végbe nem megy. Minden észlelés a csatlakozásból ered.

\[3\] Belső értelemben nyilvánvaló, hogy mi volt a helyzet az Úrnál, vagyis a külső emberénél, vagy Emberi Lényegénél, amikor fokozatosan csatlakozott az Isteni Lényegéhez, a tudás sokszorozódása, és gyümölcsöztetése szerint. Emberként semmi más módon nem lehet csatlakozni Istenhez, vagy Úrhoz, csak a tudás eszközeivel, mert a tudás eszközével válik az ember emberré. Ez történt az Úrral is, mert úgy született, mint más ember, úgy irányították, mint azokat, de a tudásába a mennyei dolgokat folytonosan ültették be, így a tudás folyamatosan a mennyei dolgok befogadó eszközévé vált, és maguk is mennyeivé váltak.

\[4\] Ily módon fejlődtek folyamatosan a csecsemőkor mennyei dolgai, mert - ahogy előzőleg elmondtuk - a mennyei dolgokat, melyek a szereteté, a legkorábbi csecsemőkortól a gyermek- és ifjú korig ültetik be, majd amikor férfivé válik, és az után is, átitatódik tudással (scientiae et cognitiones). Amennyiben az ember olyan, hogy újjá tud születni, ezek a tudások megtöltődnek a szeretet és emberszeretet mennyei dolgaival. Ezeket beültetik a mennyei dolgokba, melyekkel a csecsemőkortól a gyermek- és ifjú korig megajándékozták, és a külső embere így csatlakozhat a belső emberéhez. Először az ifjú korban megajándékozott mennyei dolgokba ültetik be, a következőt a gyermekkorban ajándékozottba, végül pedig a csecsemőkoriba. Akkor Ő a "kis gyermek", akiről az Úr azt mondta, hogy "övék az Isten országa". Ezt a beültetést egyedül az Úr hajtja végre, ezért semmi mennyei nem lehetséges az embernél, vagy lehet az, ami nem az Úrtól van, vagy nem az Úré.

\[5\] Az Úr azonban saját erejéből csatlakoztatta külső emberét a belsővel, és tudását megtöltötte a mennyei dolgokkal, és beültette azokat a mennyei dolgokba, méghozzá az Isteni rend szerint: először a gyermekkorának mennyei dolgaiba, majd a gyermekkor és csecsemőkor közötti évek mennyei dolgaiba, végül pedig csecsemőkorának mennyei dolgaiba. Ugyanekkor vált, az Emberi Lényegét illetően, magává az ártatlansággá és szeretetté, melyből minden ártatlanság és minden szeretet van a mennyekben és a földön. Ilyen ártatlanság az igazi csecsemőkor, mert az ugyanakkor bölcsesség. Azonban a csecsemőkor ártatlanságának - hacsak nem válik a tudás eszközeivel a bölcsesség ártatlanságává - nincs haszna, ezért a másvilágon a csecsemőkbe a tudást beültetik. Ahogy az Úr a tudást beültette a mennyei dolgokba, így annak észlelését is, mert - ahogy előzőleg mondtuk - minden észlelés a csatlakozásból ered. Az első észlelése akkor volt, amikor a gyermekkor ismeretanyagát ültette be, mely észlelést a "Mamré tölgyese" jelenti; míg a második - amivel itt foglalkoznak, és amely belsőbb – akkor, amikor a tudást ültette be, mely észlelést a "Mamré tölgyese, mely Hebronban van" jelenti.

AC 1617. Az, hogy ez a hatodik állapot, nyilvánvaló azokból a dolgokból, melyeket az előző fejezet tartalmaz.

AC 1618. És oltárt építe ott az Úrnak. Ez jelenti az ebből az állapotból való imádatot, nyilvánvaló az „oltár” jelentéséből, lévén az általánosságban minden imádat képviselője (921 sz.). Az imádat, belső értelemben, a szereteten és emberszereteten keresztüli összes kapcsolódás jelenti. Amikor egy ember szeretetben, és emberszeretetben van, folyamatosan van imádatban is, a külső imádat csupán a megnyilvánulás. Az angyalok ilyen imádatban vannak; náluk örökös a Szombat, és ez a Szombat, belső értelemben, az Úr királyságát jelenti. Azonban az ember, amíg a földön él, nem tehet mást, mint hogy külső imádatban is van, ugyanis a külső imádat táplálja a belső dolgokat, és a külső imádat eszközeivel a külső dolgok szentségben maradnak, így a belső dolgok be tudnak folyni. Emellett az emberben így lesz elültetve a tudás, és így lesz előkészítve a mennyei dolgok befogadására, valamint a szentség állapotaival is megajándékozzák, bár ennek nincs tudatában. A szentség állapotait az Úr készíti elő számára az örök élet hasznára, mert a másvilágon életének minden állapota visszatér.

A VILÁGOSSÁG, MELYBEN AZ ANGYALOK ÉLNEK FOLYTATÁSA: A PARADICSOMI KÉPEKRE, VALAMINT LAKÓHELYÜKRE VONATKOZÓAN

AC 1619. Amikor az ember belső látása, mely a szellem látása, megnyílik, akkor a másvilág dolgai megjelennek, melyeket a testi látás számára lehetetlen érzékelni. A próféták látomásai semmi más nem voltak. A mennyben, ahogy már mondtuk, az Úr és az Ő királyságának folyamatos képviselete van jelen a dolgokban; emellett ezek azok, amelyek irányadóak; méghozzá olyan mértékben, hogy az angyalok látása előtt semmi sem létezik, ami ne lenne képviselő, és ezért meghatározó. Így jönnek az Igébe a képviseletek (más fordításban megfelelések), amik meghatározó dolgok; ugyanis az Ige a mennyen keresztül az Úrtól van.

AC 1620. A szellemvilágban és a mennyben több dolog látható, mint amit el lehet mondani. Itt, mivel a világossággal foglalkozunk, helyénvaló azokról a dolgokról beszélni, melyek közvetlenül a fényből jönnek: a légkör, a paradicsomi és szivárvány képek, a paloták és lakhelyek, melyek olyan fényesek és élőek a szellemek és angyalok külső látása előtt. Ugyanakkor teljesen érzékelik azokat minden értelemben, hogy azt mondják, azok igaziak, míg a világban lévők ezekhez viszonyítva nem azok.

AC 1621. A légkörök, melyben az áldottak élnek és melyek a világosságé, mert a világosságból valók, számtalanok, és szépségük, kellemességük oly nagyszerű, hogy nem lehet leírni. Vannak gyémántszerű légkörök, melyeknek legkisebb részei is ragyognak, mintha gyémánt gömböcskékből alkották volna. Vannak légkörök, melyek a drágakövek csillogására hasonlítanak. Vannak légkörök, melyeknek, mint a gyöngyöknek, közepe áttetsző és a legfényesebb színekben pompáznak. Vannak légkörök, melyek aranyként, és ezüstként, valamint gyémántszerű aranyként és ezüstként ragyognak. Vannak tarka árnyalatú virágokra hasonlító légkörök, amelyek formájukban egészen parányiak és alig kivehetőek; végtelen változatosságban töltik meg a csecsemők mennyét. Vannak még olyan légkörök is, mint a tisztességes csecsemőké, aprók és alig észrevehetőek, és csak a legbelsőbb elképzelésben észlelhetőek. Ebből a csecsemők azt az elképzelést kapják, hogy a körülöttük lévő összes dolog élő, és az Úr életében vannak, mely a legmélyebb boldogsággal tölti el őket. Vannak más fajták is, változatuk megszámlálhatatlan és elmondhatatlan.

AC 1622. A paradicsomi képek lenyűgözőek. A paradicsomi kertek mérhetetlen kiterjedésben láthatók, minden fajta fákból állnak, és szépségük, kellemességük minden elképzelést felülmúl. Ezek a kertek olyan életteliek a külső látás előtt, hogy akik ott vannak, nem csak látják, de minden részletét érzékelik is annyira életszerűen, ahogy a szem látása észleli az ilyen dolgokat a földön. Azért, hogy ne legyen kétségem efelől, elvittek abba a körzetbe, ahol azok voltak, akik paradicsomi életet éltek, és láttam azt, a jobb szem sarka előtt és egy kicsit feljebb. Minden egyes, és az összes dolog a legszebb tavaszi és virágos formájában, meglepő pompával és változatossággal jelent meg. Mindegyik és az összes élő, mert semmi mást nem képviselnek és jelentenek, mint valami mennyeit és szellemit. Nem csak a látást töltik el kellemességgel, hanem az észt is boldogsággal.

\[2\] Bizonyos lelkek, akik a világról újonnan jöttek, akik elvekből kaptak, amíg éltek, kétségbe vonják az ilyen dolgok létezését a másvilágon, ahol nincs fa és kő – felvitték őket oda és így beszélhettek velem. Azt mondták elcsodálkozva, hogy elmondhatatlan volt, és semmilyen elképzelésük nem volt a látottak kifejezésére, és hogy öröm és boldogság sugárzott minden egyes dologból szakadatlan változatosságban. Azokat a lelkeket, akiket bevezetnek a mennybe, legnagyobb részt először a paradicsomi területre viszik. Azonban az angyalok ezeket a dolgokat másféle módon nézik, nem a paradicsomok töltik el őket örömmel, hanem a képviseletük, azaz a mennyei és szellemi dolgok, melyek ezekből jönnek. Ezek képviselete volt az, ami a Legősibb Egyházat a paradicsomhoz fűzte.

AC 1623. Ami a szivárvány képet illeti, olyan, mintha szivárvány mennyország lenne, ahol az egész légkör úgy jelenik meg mintha parányi szivárványokból készült volna. Azok, akik a belső látás birodalmához tartoznak, ott vannak, jobbra elől, egy kicsit fent. Az egész légkör, vagy kisugárzás ilyen fényvillanásokból áll össze, kisugároz, mintha az lenne az eredeti. Körben egy hatalmas, igen gyönyörű szivárvány alakja övezi, amely hasonló, kisebb szivárványokból van megalkotva, melyek a nagyobbik elragadóan szép képmásai. Minden szín számtalan sugárból készült úgy, hogy tíz- és tízezrek alkossanak egy általános, észlelhető sugarat. Olyan, mintha a fény eredetének módosítását a mennyei és szellemi dolgok csinálnák, és ugyanakkor jelen vannak az ábrázoló elképzelésekben. A szivárványok változatai és variációi számtalanok; megengedték nekem, hogy néhányat láthassak, néhány gondolat generálható a változatokról; és hogy néhány elképzelés lehessen erről, és arról, hogy milyen megszámlálhatatlan sugárból áll egy látható sugár, a változatok egy-két példáját le lehet írni.

AC 1624. Láttam egy bizonyos nagy szivárvány formálódását, hogy abból tudhassam, milyenek legkisebb alakjukban. A fény a legfényesebb fehér volt, körülvéve egyfajta határral vagy kerülettel, melynek közepén homály volt, mintha földes lenne, körülötte határozottan ragyogó volt, mely határozott ragyogást változatossá tették és megszakították más ragyogások arany pontokkal, mint kis csillagok. Emellett, a tarkaságot különböző árnyalatú virágok is erősítették, amelyek beléptek a határozott ragyogásba. A virágok színei nem a fehérből folytak elő, hanem egy lobogó fényből. Mindezen dolgok a mennyei és szellemi dolgok képviselői voltak. Minden, a másvilágon látható szín azt képviseli, ami mennyei és szellemi; a lobogó fény színei a szeretet és az igazság hatásainak dolgai; a ragyogó fehér fényből jövő színek a hit és az igazság hatásai. Ezek a források, ahonnan a másvilágon minden szín ered; ezért olyan fénylőek, hogy a színek ezen a világon nem lehetnek hozzájuk hasonlóak. Vannak olyan színek is, amelyek ezen a világon sohasem láthatóak.

AC 1625. Egy olyan szivárvány alak is látható volt, melynek közepe zöld, mint a fű; és itt észlelhető volt egy napnak a körvonala is az egyik oldalon, mely maga láthatatlan volt, de megvilágította azt és olyan fénylő fehér világosságot ontott, hogy azt nem lehet leírni. A kintebbi határon, vagy körön, a színek legpompásabb változatai voltak, gyöngyfényű síkon. Ezekből és másokból megmutattuk, hogy milyen a szivárványok formája a legkisebb részleteikben, és milyenek a végtelen változataik. Ez megegyezik azoknak az emberszeretetével és az ebből eredő hitükkel amelyeknek megfelelnek, és megegyezik azokkal akik szivárványok azok számára akik látják kedvességüket és dicsőségüket.

AC 1626. Ezen paradicsomi képek mellett városok is megtekinthetők, hatalmas palotákkal, egymással összefüggve, ragyogó színekben, túlmutatva az építőművészeten. Ezen nem lehet csodálkozni, mert hasonló megjelenésű városokat láttak a próféták is, amikor belső látásukat megnyitották, oly tisztán, hogy semmi a világon nem lehet olyan kivehető. János látta az Új Jeruzsálemet, melyet ezekkel a szavakkal írt le:

_És elvive engem lélekben egy nagy és magas hegyre, és megmutatá nékem azt a nagy várost, a szent Jeruzsálemet, és nagy és magas kőfala vala, tizenkét kapuja, és kőfalának rakása jáspisból vala; a város pedig tiszta arany, tiszta üveghez hasonló. És a város kőfalának alapjai ékesítve valának mindenféle drágakövekkel. Az első alap jáspis; a második zafir; a harmadik kálczédon; a negyedik smaragd; Az ötödik sárdonix; a hatodik sárdius; a hetedik krizolitus; a nyolczadik berillus; a kilenczedik topáz; a tizedik krisopráz; a tizenegyedik jáczint; a tizenkettedik amethist._ (Jelenések könyve 21:10, 12, 18-20)

Ilyen dolgokat láttak a próféták is. Ezen túl hasonló dolgokat látnak az angyalok és az angyali szellemek is tiszta napokon; és csodálatos azt mondani, hogy értelmük egész teljességével észlelik azt. Ezek a dolgok nehezen hihetők azok számára, akik a szellemi elképzeléseket az emberi filozófia feltételei és meghatározásai, valamint okoskodások alapján különböztetik meg, mégis a legigazabbak. Azt, hogy igazak, abból a tényből lehet megtudni, hogy a szentek oly gyakran látják mindezt.

AC 1627. A városok és paloták mellett néha azt is megengedték nekem, hogy lássam a díszítésüket, például a lépcsőkét és kapukét, és ezek úgy mozogtak, mintha élnének, és folyamatosan változtak megújuló szépséggel és szimmetriával. Azt közölték velem, hogy a változatok állandóan követhetik egymást, és még ha örökké is tartana, folyamatosan új harmóniában, a következők maguk is harmonikusak lennének. Azt is elmondták, hogy ezek a nagyon kis dolgok közé tartoznak.

AC 1628. Minden angyalnak megvan a lakóhelye ott, ahol van, és mindegyik csodálatos. Voltam ott, és néha láttam, csodáltam őket, és beszéltem az angyalokkal. Olyan kivehetőek és tisztán láthatóak, ahogy semmi más nem. Ezekkel összevetve a földön lévő lakóhely alig tűnik valaminek. Azokat is így hívják, amelyek a földön halottak, nem igaziak; az övék azonban élő és igaz, mert az Úrtól van. Az építészet olyan, mintha magából eredt volna a művészet olyan változatossággal, mely nem ismer határt. Azt mondták, ha az egész világon lévő összes palotát nekik adnák, nem fogadnák el a sajátjukért cserébe. Amit kőből, agyagból és fából készítettek, az számukra halott, de az, ami az Úrtól van, és magából az életből és világosságból, az élő; annál is inkább ez a helyzet, mert érzékeik teljességével élvezik. Az ott lévő dolgokat teljesen a szellemek és angyalok érzékeihez igazították, mert a szellemek egyáltalán nem láthatják látásukkal azokat a dolgokat, melyek a napvilág fényében vannak. A kő és a fa dolgokat az ember testi érzékeihez igazították. A szellemi dolgok azokkal egyeznek, melyek szellemiek, a testi dolgok pedig azokkal, melyek testiek.

AC 1629. A jó szellemek és angyali szellemek lakóhelyei általánosságban oszlopcsarnokkal, vagy hosszú előszobával rendelkeznek, boltívesek, néha kettőzöttek, és ott sétálnak. Ezek falait sok változatban alakították ki, virágokkal és csodálatosan egybefűzött virágfüzérekkel, valamint sok más díszítőelemmel díszitik, melyek változnak és követik egymást, ahogy előzőleg is mondtuk. Ők ezeket látják, egyszer világosabb fényben, máskor kevésbé világosban, de mindig belső megvilágításban. A lakóhelyek még szebbé válnak, ahogy a szellemek, akik lakják, jobbá válnak. Amikor megváltoznak, valami ablakot jelképező jelenik meg az egyik oldalon, ami nagyobb lesz, és belül sötétebb. Ez megnyílik, mintha valamilyen menny lenne csillagokkal és egyfajta felhővel, mely azt jelzi, hogy lakóhelyük még kellemesebb lakóhellyé változik.

AC 1630. A szellemek nagyon méltalankodnak, hogy az embereknek nincs elképzelésük a szellemek és az angyalok életéről, és azt feltételezik, hogy homályos állapotban vannak, amely nem lehet más, csak igen szomorú, mintha légüres térben és ürességben lenne; pedig a legnagyobb fényben és minden jó dolog élvezetében vannak minden érzék tekintetében, méghozzá a legbelsőbb észleléssel. Voltak olyan lelkek is, akik újabban jöttek a világról, és magukkal hoztak olyan elképzeléseket az általuk elfogadott elvek révén, hogy nincsenek ilyen dolgok a másvilágon. Ezért az angyalok házaiba vezették őket, beszéltek az ott lévőkkel és láthatták ezeket a dolgokat. Amikor visszatértek azt mondták, hogy észlelték azt, hogy valóban így van, a dolgok igaziak voltak; azonban egyáltalán nem hitték ezt testi életükben, és nem is voltak képesek elhinni. Ezek szükségszerűen azon csodálatos dolgok között vannak, amelyeket nem hisznek, mert nem fogják fel. Azonban mivel a tapasztalat az érzékelés egy dolga, de a belső érzékelésé, ezt is mondták nekik – hogy ők még nincsenek abban az állapotban, hogy kételkedhetnének, mert nem fogják fel. Mert ha semmit nem hisznek el, csak azt, amit felfognak, akkor semmi sem lenne hihető a belső természet dolgaira vonatkozóan, még kevésbé az örök életre vonatkozóan. Ebből ered korunk esztelensége.

AC 1631. Amikor azok, akik gazdagok voltak testi életükben, és csodálatos palotákban laktak, mennyüket hasonló dolgokba helyezve, és tudat és emberszeretet híján lévén megfosztottak másokat javaiktól különböző ürügyekkel, és a másvilágra jönnek, ahogy előzőleg mondtuk, először abba az életbe vezetik őket, amilyen a világon volt nekik. Néha megengedik nekik, hogy palotákban lakjanak, ahogy a földön tették. A másvilágon először mindenkit vendégként és újonnan jöttként fogadnak, mivel életük vége és belsője nincs még lezárva, az Úrtól való angyalok jóindulattal és kevesen kezelik őket. A kép azonban megváltozik. A paloták fokozatosan szertefoszlanak, kis házak lesznek, egyre szegényesebbek, végül teljesen megszűnnek. Akkor ők kóborolnak, mint azok, akik alamizsnát kérnek, és könyörögnek, hogy megkapják azt. Mivel ilyen a természetük, kiűzik őket a társadalmakból, és végül ürülékessé válnak és bűzös szájszagot árasztanak.

AC 1632. Beszéltem angyalokkal a jellegzetességekre vonatkozóan, arról a hatásról, hogy semmi sincs a növényvilágban a földön, ami valamilyen módon nem az Úr királyságát képviselné. Azt mondták, hogy minden gyönyörű és kellemes dolog a növényvilágban magától az Úrtól ered a mennyen keresztül. Amikor az Úr a mennyei és szellemi dolgait befolyatja a természetbe, ezek a dolgok valódi létezést kapnak, és ez a vegetatív szellem, vagy élet forrása. Ebből jön a képviselet. Ez nem tudott a világon, és mennyei titoknak hívják.

AC 1633. Hasonló módon teljes mértékben tudatták velem a befolyás természetét az állatok életébe, melyek közül mind megsemmisül a halál után; de erről a témáról a későbbiekben beszélek az Úr Isteni könyörületességéből.

14\. FEJEZET

A SZELLEMEK ÉS ANGYALOK BESZÉDÉRŐL

AC 1634. Az Úr Igéjéből tudható, hogy régen sok személy beszélt a szellemekkel és angyalokkal, sok dolgot hallottak és láttak, mely a másvilágon van, de azután a menny olyan lett, mintha bezárták volna, úgyhogy a szellemek és angyalok léte jelenleg alig hihető, és még kevésbé lehet velük beszélni. Az emberek úgy gondolják, hogy lehetetlen láthatatlanokkal és azokkal beszélni, akiknek létezését szívükben tagadják. Az Úr isteni könyörületességéből néhány évig megengedték nekem, hogy szinte folyamatosan társaloghassak a szellemekkel és angyalokkal, és társaságukban lehessek, mint közülük való, így most elmondhatom mit adatott megtanulnom az egymással való beszédükre vonatkozóan.

AC 1635. A szellemek velem való beszédét olyan tisztán hallottam és észleltem, mintha ember beszélt volna emberrel. Valóban, mikor velük beszéltem, mialatt emberek társaságában voltam, megfigyeltem, hogy ugyanúgy, ahogy az embereket, a szellemeket is hallottam beszélni. Olyannyira, hogy a szellemek néha csodálkoztak azon, hogy a többiek nem hallják azt, amit ők mondanak nekem, mert hallás tekintetében egyáltalán nem volt különbség. De mivel a hallás belső szerveibe való befolyás különbözik az emberekkel való beszédtől, ezt csak magam hallhattam, akinek az Úr isteni könyörületességéből ezek a szervek megnyíltak. Az emberi beszéd a fülön keresztül halad, egy külső úton, a levegő segítségével. A szellemek beszéde azonban nem a fülön keresztül lép be, a levegő sem segít, hanem egy belső úton a fej, vagy agy ugyanazon szerveibe. Következésképpen a hallás ugyanaz.

AC 1636. Nagyon nehéz rávenni az embereket arra, hogy higgyenek a szellemek létezésében, és még kevésbé arra, hogy beszéljenek velük, ahogy az nyilvánvalóvá vált számomra a következő példából. Voltak bizonyos szellemek, akik tanultabbak voltak, és ismertem őket, amíg a testi életükben éltek. (Majdnem mindenkivel beszéltem, akivel a testi életében megismerkedtem, néhányukkal több hétig, másokkal egy évig, pontosan úgy, mintha a földön élnének.) Ezeket a szellemeket egyszer a gondolat olyan állapotába vitték, ami hasonló ahhoz, mint a földi életben. A másvilágon ezt könnyen meg lehet tenni. Aztán azt javasolták, hogy tudakozódjak: vajon hisznek-e abban, hogy bármely ember beszélhet a szellemekkel. Abban az állapotban azt mondták, hogy az ilyen dolgot elhinni csak képzelődés, és ezt állhatatosan bizonygatták. Ebből megtudtam, hogy milyen nagy nehézségbe kerül elhitetni egy emberrel, hogy bárki beszélhet a szellemekkel, ugyanis az emberek nem hisznek a szellemek létezésében, és még kevésbé abban, hogy haláluk után maguk is azzá lesznek. Ugyanezek a szellemek ezen nagyon csodálkoztak; és ők még a tanultabbak közé tartoztak, sokat beszéltek nyilvánosan a másvilágról, a mennyről és az angyalokról. Azt lehetett volna gondolni, hogy a legtökéletesebben ismert számukra, lévén az az ismeretanyag ügye, különösen az Igéből, ahol gyakran találkozni ezzel.

AC 1637. A másvilágon lévő csodálatos dolgok között van az a tény is, hogy szellemek emberekkel való beszéde az anyanyelven folyik, amelyet olyan készségesen és ügyesen beszélnek, mintha ugyanazon a földön születtek volna, és ugyanazon a nyelven nőttek volna fel, legyen szó Európáról, Ázsiáról, vagy a föld bármely részéről. Ugyanaz a helyzet azokkal is, akik évezredekkel azelőtt éltek, mielőtt a kérdéses nyelv kialakult volna. A szellemek valójában úgy tudják, hogy a nyelv, melyen az emberrel beszélnek, a sajátjuk, és szülőföldjüké. Ugyanaz a helyzet más nyelvekkel, melyekben az ember járatos, de ezeken a nyelveken túl, a szellemek a nyelveknek még csak a szótagjait se tudják kiejteni, csak akkor, ha az Úr azonnal megadja ezt nekik. Még azok a kisgyermekek is hasonló módon beszélnek, akik meghaltak, még mielőtt bármilyen nyelvet megtanítottak volna nekik.

\[2\] Ennek oka, hogy a nyelv, melyet a szellemek ismernek, nem a szavak nyelve, hanem a gondolati képzetek nyelve, és ez a nyelv minden nyelv egyetemessége. Amikor az emberrel vannak, gondolati elképzeléseik olyan szavakba fordulnak, melyek az emberben vannak. Ez a mód olyannyira megfelelő és alkalmatos, hogy a szellemek úgy tudják, hogy maguk a szavak az övéik, és saját nyelvükön beszélnek, pedig azt az adott ember nyelvén mondják. Időnként beszéltem erről a dologról a szellemekkel. Minden lelket, ahogy a másvilágra lépnek, megajándékozzák azzal a képességgel, hogy megérthessék az egész világon lévők beszédét, pontosan úgy, mintha anyanyelvük lenne, ugyanis bármire is gondol az ember, ők észlelik. Megajándékozzák őket más képességekkel is, melyek még remekebbek. Így a lelkek, a test halála után, mindenkivel társaloghatnak és együttműködhetnek, bárhonnan való és bármilyen nyelvű is legyen.

AC 1638. A szavak, melyekkel beszélnek, vagyis amelyeket előhívnak, vagy előhoznak az ember emlékezetéből, és amelyeket sajátjuknak hisznek, jól kiválasztottak és tiszták, értelemmel telik, pontosan kiejtettek és a tárgyhoz kapcsolódók. Csodálatos azt mondani, hogy jobban, és még pontosabban tudják megválogatni a szavakat, mint maga az ember. Ahogy megmutattuk, még a szavak különböző jelentéseit is tudják, és azonnal alkalmazzák minden előzetes megfontolás nélkül. Ahogy már mondtuk, ennek oka az, hogy nyelvük képzete kizárólag olyan szavakba folyik, mely megfelelő. Ezzel a helyzet majdnem olyan, mint az emberé, aki anélkül beszél, hogy a használt szavakra gondolna, lévén egyszerűen együtt él a szavak jelentésével. Ezután, a jelentéssel összhangban a gondolatai könnyedén és önkéntelenül szavakká formálódnak, és a belső jelentés az, ami előhívja a szavakat. Ilyen belső értelemben a szellemek beszéde még kifinomultabb és csodálatosabb, és az ember ily módon érintkezik a szellemekkel, bár ennek nincs tudatában.

AC 1639. A szavak beszéde, ahogy már mondtuk, az a beszéd, ami az embernek és testi emlékezetének megfelel; azonban a gondolat elképzeléseinek beszéde a szellemek beszéde, azaz a belső emlékezeté, amely a szellemek emlékezete. Az emberek nincsenek tudatában annak, hogy van ilyen emlékezetük, mert a részletek emlékezete, vagyis az anyagi dolgoké – amely testi – minden, és homályban tartja a belső emlékezetet. Amikor még nincs olyan belső emlékezete, amely szellemének megfelel, az ember egyáltalán nem tud gondolkodni. Ennek az emlékezetnek a révén gyakran beszéltem a szellemekkel a saját nyelvükön, vagyis a gondolat elképzelésein. Mily általános és gazdag ez a nyelv, ami abból a tényből látható, hogy minden szó bővebb jelentésű elképzelést tartalmaz; mert az jól tudható, hogy egy szó egyetlen elképzelését sok szóval lehet kifejezni, és ez még igazabb egy teljes témakör gondolatára; és még annál is igazabb számos ilyen témakör elgondolására, amelyeket össze lehet állítani egy olyan elképzelésbe, amely egyszerűnek tűnik. Ebből látható, milyen a szellemek egymás közötti beszédének természetes minősége, amelynek eszközeivel az ember csatlakozhat a szellemekhez.

AC 1640. Képes voltam világosan észlelni nemcsak azt, amit a szellemek mondtak, hanem azt is, hogy hol voltak, mialatt beszéltek: a fej fölött vagy alatt, a jobb kéznél vagy a balnál, esetleg a fülnél, vagy egy másik ponton a test közelében, vagy azon belül; valamint azt is, hogy milyen távolságra vannak: távolabb vagy közelebb. Különböző helyekről vagy helyzetekből, ahol voltak, beszéltek hozzám a Nagy Emberben (Mennyben/ford.) betöltött pozíciójuk, vagyis állapotuk szerint.

\[2\] Képes voltam többek között azt is észlelni, amikor jöttek, és amikor elmentek, hová és milyen messze; sokan voltak-e vagy kevesen. Beszédjükből észleltem minőségüket, ugyanis beszédjükből – ahogy szférájukból is – egyértelműen kiderült hajlamuk, és hogy mi a természetes beállítottságuk; milyen a meggyőződésük és milyen a hangulatuk; így ha csalók, még akkor is, ha nem csapnak be, miközben beszélnek, észlelhető csalárdságuk általános és sajátságos jellege minden szavukból és gondolatukból. Így van minden más rosszindulatú és érzéki vággyal is, így nem volt szükség nagy kutakodásra, ugyanis a szellem képmása ott van minden szóban és gondolatban.

\[3\] Azt is észleltem, hogy beszédük szándéka rejtett-e, vagy nyitott, és azt is, hogy mi ered maguktól, mi másoktól, és mi az Úrtól. Ez nagyjából ugyanaz, mint az ember magatartása, amelyből gyakran egy szó nélkül lehet tudni, hogy jelen van-e képmutatás, vagy csalás, esetleg öröm, vagy boldogság természetes-e, vagy megjátszott. Tényleg barátságos-e, szerény-e, netalán őrült; néha ugyanez nyilvánvaló az ember beszédének hanglejtéséből. Akkor miért ne lehetne ez a helyzet a másvilágon is, ahol az észlelés nagymértékben meghaladja az ilyen tudatos észlelést? Valójában már a szellem beszéde előtt, egyedül a gondolatból tudni lehet, mit szándékozik mondani, ugyanis a gondolat gyorsabban áramlik, mint a beszéd.

AC 1641. A másvilágon a szellemek úgy társalognak egymással, mint az emberek a földön. Akik jók, a barátság és szeretet meghittségével, ahogy hallottam, méghozzá a saját beszédjükkel, mellyel egy perc alatt többet fejeznek ki, mint az ember egy óra alatt képes. Mert beszédük, ahogy előzőleg mondtam, az összes nyelv általánossága, lévén a gondolatok eszköze, a szavak egyszerűsége. A témákról olyan éles elméjűen és világosan beszélnek, és a következtetések olyan sorrendben követik egymást, olyan gyakorlott meggyőző erővel, hogy ha egy ember ezt tudná, teljesen elképedne. A társalgásukban összekapcsolják a meggyőzést és a szeretet, és így teszik élővé azt.

\[2\] Néha a párhuzamos ábrázolás eszközével a szemük előtt társalognak így téve élethűvé. Például, legyen a társalgás a szégyenről, létezhet-e tiszteletadás nélkül: az emberek ezt nem tudnák máshogy megvitatni, mint bizonyítékokból és példákból álló érvelések eszközével, mégis kétséges marad. A szellemeknél azonban ez egy percen belül megtörténne, sorban variálva a szégyen hatásának állapotait, és ugyanezt a tisztelet kapcsán is; így észlelve az egyetértést és a véleménykülönbségeket, ugyanakkor észrevéve azokat a beszédhez kapcsolt ábrázolásokban. Ebből azonnal észlelik a végkövetkeztetést, amely maga folyik be az egyet nem értésből kialakult egyetértésbe. Így van minden esetben. A lelkek közvetlenül a halál után megkapják ezt az adottságot; és a jó szellemek ezután semmit sem szeretnek jobban, mint útbaigazítani az újonnan jötteket és a tudatlanokat.

\[3\] Maguk a szellemek nincsenek tudatában annak, hogy egymással páratlan tökéletességgel beszélnek, és fel vannak ruházva ezzel a kiemelkedő tehetséggel, hacsak az Úr meg nem adja nekik, hogy végiggondolják ezt. Mert ez a beszédmód természetes számukra, és ezért elválaszthatatlan tőlük. Ebben a vonatkozásban ugyanez a helyzet az emberrel is, amikor kiválasztja az agyában a dolgok jelentését, és nem a szavakat és a beszédmódot; vagyis anélkül, hogy elgondolkodna rajta, néha nem tudja milyen fajta beszédet használ.

AC 1642. Ez a szellemek beszéde, de az angyali szellemek beszéde még általánosabb és tökéletesebb, az angyaloké pedig még ennél is általánosabb és tökéletesebb. Három menny van, ahogy előzőleg elmondtuk: az első, ahol a jó szellemek vannak, a második, ahol az angyali szellemek, a harmadikban pedig az angyalok.

(Swedenborg A Menny és a Pokol c. művében, ahol a három mennyet is bemutatja, ezek neveiről nevezi a bennük lakókat: az első menny lakóit természeti angyaloknak, a második menny lakóit szellemi angyaloknak, a harmadik menny lakóit mennyei angyaloknak./a ford./)

A tökéletesség így növekszik a külső dolgoktól a belsőbbek felé. Szemléltetésként egy hasonlatot használva ez majdnem olyan, mint a hallás a látáshoz, és a látás a gondolathoz viszonyítva. Ami ugyanis a beszédként egy órán keresztül hallgatunk, az a szemünk előtt egy perc alatt jelenhet meg, például a területek, paloták és városok képei. Amit szemmel több órán át nézhetünk, azt a gondolattal egy perc alatt meg lehet érteni. Ilyen arányban áll a szellemek beszéde az angyali szellemek beszédével, és az angyali szellemek beszéde az angyalok beszédével. Ugyanis az angyali szellemek jóval többet megértenek a beszéd, vagy gondolat egy elképzeléséből, mint a szellemek néhány ezeréből, és ugyanígy van az angyalokkal, az angyali szellemekkel összehasonlítva. Akkor milyen lehet az Úrnál, akitől minden hatás, gondolat és beszéd van, és aki egyedül a Beszéd, és az Ige!

AC 1643. Az angyali szellemek beszéde a megértésen túl van, és olyan, mintha csak néhány szóval foglalkoznának, valamint olyan fajta, melyet reprezentatívnak hívnak. A társalgás tárgya maga ábrázolva jelenik meg egy csodálatos formában, mely az érzékek tárgyától elvont, és a legkellemesebb és legszebb jellegzetességek eszközeivel változik megszámlálhatatlan módon, folyamatos hatással, és a közös szeretet boldog áramával befolyva az Úrtól, a legmagasabb mennyen keresztül. A befolyásból minden egyes és az összes dolog olyan lesz, mintha élne. Minden téma így jelenik meg, folyamatos sorrenden keresztül. Egyetlen sorrend egyetlen jellegzetessége sem írható le az értelem számára. Ezek a dolgok, melyek a szellemek képzeletébe befolynak, számukra nem nyilvánvalók, pusztán valami általánosságként érzik, amely befolyik és hatással van rájuk anélkül, hogy azokat a dolgokat félreérthetetlenül észlelnék, amiket az angyali szellemek pontosan észlelnek.

AC 1644. Nagyon sok belső fajtájú gonosz szellem van, akik nem úgy beszélnek, mint a szellemek, de szintén az elméletek kezdetén vannak, ezért még körmönfontabbak, mint más szellemek. Sok ilyen szellem van, de őket elkülönítették az angyali szellemektől, még csak közeledni sem tudnak hozzájuk. Ezek a még titokzatosabb gonosz szellemek hasonlóan absztrakt módon viszik be elképzeléseiket a témákba és dolgokba, de ezek bűnösek. Ezekben feltüntetik maguknak egy bűnös természet különböző dolgait, és az ilyen dolgokba beépítik elképzeléseiket. Olyanok, mintha ostobák lennének. Beszédüket megismertették velem, és egy hajóból való tisztátalan szeméttel mutatták be. Beszédük értelmi elemét pedig egy olyan ló hátulsó felével mutatták be, melynek első része nem jelent meg; a szellemvilágban ugyanis a lovak képviselik az értelmet. Az angyali szellemek beszédét azonban egy tetszetős kocsi hajadonjával mutatták be, aki illően olyan fehér ruhába volt öltözve, amelyet ízlésesen egy mellényhez illesztettek.

AC 1645. Azonban az angyalok beszéde elmondhatatlan, messze a szellemek beszéde feletti, ugyanis jóval az angyali szellemek beszéde felett van, és addig egyáltalán nem érthető az ember számára, amíg a testi életben élnek. Még a szellemvilágban élő szellemeknek sincs elképzelése erről, mivel felette van gondolkodásuk felfogóképességének. Az angyalok beszéde nem a dolgokat ábrázolja valamilyen elképzelés által, mint a szellemeké és angyali szellemeké, hanem a végcélok és az ebből származó hasznok beszéde, melyek a dolgok elsőrendű fontosságai és lényegei. Ezekbe ágyazódnak be az angyali gondolatok, és végtelen változatokban alakulnak. A beszéd minden egyes és összes dolgában belső és boldog öröm van az Úrtól való közös szeretet jóságából, és gyönyörűség és boldogság az ebből a jóból származó hit igazságából. A végcélok és azok haszna olyan, mintha a legfinomabb befogadó lenne, és a számtalan változat örömteli tárgya; mindez a megértésen túl levő mennyei és szellemi formák eszközeivel. Ezekben tartja őket az Úr, mert az Úr királysága egyszerűen a végcélok és hasznuk királysága. Ezért az angyalok is, akik az emberrel vannak, semmi másra nem fordítanak figyelmet, mint a végcélokra és hasznokra, és semmi mást nem alakítanak ki az ember gondolatából. Az összes más dologgal, mely képzeletbeli és anyagi, nem törődnek, mert ezek messze az ő szférájuk alatt vannak.

AC 1646. Az angyalok beszéde időnként feltűnik a szellemvilágban, a belső látás előtt, mint remegő fény, vagy tündöklő megfelelés, beszédük hatásának állapota szerinti változatban. Ez csak beszédük általános dolgai, a hatás állapotai szerint, mely általános dolgok számtalan különböző dologból erednek, amelyeket így ábrázolnak.

AC 1647. A mennyei angyalok beszéde távol van a szellemi angyalok beszédétől, és még kimondhatatlanabb és kifejezhetetlenebb. A végcélok mennyei és jó dolgai azok, melyekbe gondolataikat beültetik, ezért magában a boldogságban vannak. Csodálatos elmondani, hogy beszédjük sokkal gazdagabb, mivel ők a gondolat és a beszéd életének igazi forrásában és eredetében vannak.

AC 1648. Ezután az Úr mennyei kegyelméből beszélünk a jó szellemek és az angyali szellemek beszédéről, amely sokak egyidejű beszéde főleg körökben és kórusokban. A kórusban beszélést gyakran hallottam, lejtése (labens) ritmusos volt. Nincsenek gondolataik a szavakról vagy elképzelésekről, mert ezekbe a mondanivalójuk önkéntelenül folyik be. Nem folynak be szavak vagy elképzelések, melyeknek többféle értelme van, vagy amelyek más irányba terelnének, vagy amelyekhez valami művi kapcsolódik, vagy amelyek önmaguktól, vagy önszeretetből elegánsnak látszanak számukra, mert az ilyen dolgok azonnal zűrzavart jelentenének. Nem foglalják bele egyetlen szóba sem, hanem az értelemre gondolnak; a szavak magából az értelemből, önkéntelenül követik egymást. Többnyire egyszerű egységekből épülnek föl, amelyek, ha összekeverednek egy hangsúllyal egymáshoz kapcsolódnak. Ezek a dolgok az ő beszédük és gondolatuk eredményei a társaságban, mivel a beszéd formájának ritmusa a társasági kapcsolattal és egyetértéssel van összhangban. Ilyen formájúak voltak valaha az Énekek énekei, és Dávid zsoltárai is. 

AC 1649. Csodálatos azt mondani, hogy ez a fajta beszéd, mely az énekek ritmikus és harmonikus lejtését bírja, természetes a szellemek számára. Így beszélnek egymás között, bár ők nincsenek ennek tudatában. Rögtön a halál után a lelkek ezt a beszédmódot veszik fel. Engem is bevezettek ugyanebbe, és végül ismerős lett. Az ok, amiért ilyen természetű a beszédük az, hogy társaságokban beszélnek, melynek legnagyobb része nincs tudatában annak a világos bizonyítéknak, hogy társaságokra vannak osztva. Ez eredményezi, hogy minden dolog a társaságok formáiba esik.

AC 1650. A szellemek beszédének és azok különbözőségeinek folytatását ennek a fejezetnek végén lehet megtalálni.

MÓZES I. KÖNYVE 14:1-24

&nbsp; _1. Lőn pedig Amrafelnek, Sineár királyának és Ariókhnak, Elászár királyának, Khédorlaomernek, Élám királyának, és Thidálnak, a Góim királyának napjaiban:  
  2. Hadat indítának ezek Bera, Sodoma királya ellen, Birsa, Gomora királya ellen, Sináb, Admáh királya ellen, Seméber, Czeboim királya ellen és Bélah, azaz Czoár királya ellen.  
  3. Mind ezek a Sziddim völgyében egyesűlének; ez a Sóstenger.  
  4. Tizenkét esztendeig szolgálták vala Khédorlaomert, és a tizenharmadik esztendőben ellene támadtak vala.  
  5. A tizennegyedik esztendőben pedig eljöve Khédorlaomer, és a királyok, a kik ő vele valának, és megverék a Refeusokat Asztheroth Kárnajimban, és a Zuzeusokat Hámban, és az Emeusokat Sávé-Kirjáthajimban.  
  6. És a Horeusokat az ő hegyökön, a Seiren, egész Él-Páránig, mely a puszta mellett van.  
  7. És megtérének s menének Hén Mispátba, azaz Kádesbe, és elpusztíták az Amálekiták egész mezőségét, és az Emoreusokat is, kik laknak vala Háczaczon-Thámárban.  
  8. Kiméne tehát Sodoma királya, Gomora királya, Admáh királya, Czeboim királya, és Bélah, azaz Czoár királya, és megütközének azokkal a Sziddim völgyében:  
  9. Khédorlaomerrel, Élám királyával, és Thidállal, Gójim királyával, Amráfellel, Sineár királyával, és Ariókhkal, Elászár királyával: négy király öt ellen.  
  10. A Siddim völgye pedig tele vala szurok-forrásokkal. És megfutamodának Sodoma és Gomora királyai, és azokba esének: a megmaradottak pedig a hegységbe futának.  
  11. És elvivék Sodomának és Gomorának minden jószágát és minden eleségét; és elmenének.  
  12. Elvivék Lótot is az Ábrám atyjafiának fiát jószágostól együtt, és elmenének; mert Lót Sodomában lakik vala.  
  13. Eljöve pedig egy menekűlt és hírűl hozá a héber Ábrámnak, a ki lakik vala az Emoreus Mamrénak, Eskol atyjafiának és Áner atyjafiának tölgyesében, a kik meg Ábrámnak szövetségesei valának.  
  14. A mint meghallá Ábrám, hogy az ő atyjafia fogságba esett, felfegyverzé házában nevekedett háromszáz tizennyolcz próbált legényét és üldözve nyomula Dánig.  
  15. És csapatokra oszolván ellenök éjszaka ő és szolgái, megveré őket, és űzé őket mind Hóbáig, a mely Damaskustól balra esik.  
  16. És visszahozá mind a jószágot; Lótot is, az ő atyjafiát jószágával egybe visszahozá, meg az asszonyokat és a népet.  
  17. Minekutánna pedig visszatért Khédorlaomernek és a vele volt királyoknak megveréséből, kiméne ő elébe Sodomának királya a Sáve völgyébe, azaz a király völgyébe.  
  18. Melkhisédek pedig Sálem királya, kenyeret és bort hoza; ő pedig a Magasságos Istennek papja vala.  
  19. És megáldá őt, és monda: Áldott legyen Ábrám a Magasságos Istentől, ég és föld teremtőjétől.  
  20. Áldott a Magasságos Isten, a ki kezedbe adta ellenségeidet. És tizedet ada néki mindenből.  
  21. És monda Sodoma királya Ábrámnak: Add nékem a népet, a jószágot pedig vedd magadnak.  
  22. És monda Ábrám Sodoma királyának: Felemeltem az én kezemet az Úrhoz, a Magasságos Istenhez, ég és föld teremtőjéhez:  
  23. Hogy én egy fonalszálat, vagy egy sarukötőt sem veszek el mindabból, a mi a tiéd, hogy ne mondjad: Én gazdagítottam meg Ábrámot.  
  24. Semmi egyebet, csupán a legények élelmét, és ama férfiak részét, kik én velem eljöttek volt: Áner, Eskhol, Mamré, ők vegyék ki az ő részöket._ 

TARTALOM

AC 1651. Ez a fejezet az Úr kísértés elleni harcával foglalkozik, melyet az itt leírt háborúk képviselnek és jelentenek.

AC 1652. A külső emberben lévő jóságok és igazságok, amelyek azonban csak úgy tűntek mint jóságok és igazságok, azok a dolgok, melyekből az Úr gyermekkorában harcolt a gonoszságok és hamisságok ellen. A látszólagos jóságokat és igazságokat az 1. versben megnevezett királyok jelentik, a gonoszságokat és hamisságokat, melyek ellen harcolt, a 2. versben megnevezett királyok. Ők tisztátalanok voltak (3. vers).

AC 1653. Azok a gonoszságok és hamisságok, melyek ellen harcolt, nem jelentek meg hamarabb, csak gyermekkorában; és akkor törtek elő, amit az előzőleg Khédorlaomert szolgálták jelent (4. vers).

AC 1654. Akkor harcolt ellenük az Úr, és legyőzte minden fajta hamisság meggyőződését, melyek Refeus, Zuzeus, Emeus és Horeus (5., 6. vers); utána magukat a hamisságokat és gonoszságokat, melyek Amálekita és Emoreus (7. vers), azután pedig más hamisságokat és gonoszságokat, melyeket királyokként a 8-11. vers nevez meg.

AC 1655. A látszólagos igazságok és jóságok, amelyek önmagukban nem jóságok és igazságok, birtokukba vették a külső embert (12. vers); az észbeli ember, „Ábrám, a zsidó”, pedig észleli ezt, reklamálja és felszabadítja (13-16. vers).

AC 1656. A harcok után a gonoszság és hamisság bemutatta magát (17. vers).

AC 1657. Az Úr belső embere a belsőbb emberben, vagy az értelemben lévő Isteni, Melkhisédek, akitől a harcok utáni áldás jön (18-20. vers). A tizedek a maradványok, vagy a harcokból való jóság és igazság állapotai (20. vers).

AC 1658. A gonosz és pokoli szellemek legyőzetvén, életükért könyörögtek, és nem törődtek más dolgokkal. Azonban az Úr semmit sem vett el tőlük, mert nem volt ereje a gonoszságuktól és hamisságuktól, hanem őket a jó szellemek és angyalok hatalmába (potestas) adták (21-24. vers)

A BELSŐ ÉRTELEM

AC 1659. Úgy tűnik, hogy az ebben a fejezetben levő dolgok nem képviselnek semmit, mivel a fejezet csak néhány király harcával, Lót megmenekülésével Ábrám által, végül Melkhisédekkel foglalkozik, és ezért úgy tűnik, mintha nem lenne benne mennyei titok. De még ezek a dolgok is, mint az összes többi, belső értelemben a legmélyebb titkokat tartalmazzák, melyek folyamatos sorban következnek a korábban történtekből és folyamatosan kapcsolódnak a következőkhöz.

\[2\] Az előzőekben az Úrral és az ő tanulásaival foglalkoztak, valamint az Ő külső emberével, amely a belső emberhez csatlakozott a tudás (scientiae et cognitiones) eszközeivel. Azonban az Ő külső embere, ahogy előzőleg elmondtuk, olyan természetű volt, hogy az anyai dolgok öröksége révén voltak benne olyan dolgok, amelyek gátolták a csatlakozást, és el kellett távolítani azokat a harc és kísértés eszközeivel, mielőtt a külső embere csatlakozott volna a belsőhöz, azaz az Emberi Lényege az Isteni Lényegéhez, és ezért foglalkoznak ezekkel a harcokkal ebben a fejezetben. Belső értelemben a harcok képviselik és jelentik ezt, melyekkel itt foglalkozunk. Az egyházon belül tudott, hogy Melkhisédek képviselte az Urat, ezért belső értelemben az Urat jelenti, ha Melkhisédeket említik. Ebből levonható, hogy nem csak a Melkhisédekre vonatkozó dolgok, de a többi is képviseleti. Ugyanis egyetlen írásjelet sem írhattak le az Igében, amit nem a mennyből küldtek, következésképpen amiben az angyalok nem mennyei dolgot látnának.

\[3\] A nagyon régi időkben is sok dolgot jelképeztek a háborúk, melyeket Jehova háborúinak hívtak, és amelyek semmi mást nem jelentettek, mint az egyháznak és tagjainak harcait, vagyis a kísértéseiket, amelyek nem voltak mások, mint a bennük lévő gonosz, következésképpen a gonoszt felszító, és az egyházat és az egyház emberét elpusztítani szándékozó ördögi népség ellen vívott harcok és háborúk. Az, hogy az Igében a „háború” semmi mást nem jelent, tisztán látható a tényből, hogy semmi mással nem foglalkozhatnak az Igében csak az Úrral és az Ő királyságával, és az egyházzal, ugyanis az Isteni és nem emberi, következésképp mennyei és nem világi. Ezért „háború” betű szerinti értelme, a belső értelemben semmi mást nem jelent. Ez még nyilvánvalóbb lesz a következőkből.

AC 1660. 1., 2. vers. _„Lőn pedig Amrafelnek, Sineár királyának és Ariókhnak, Elászár királyának, Khédorlaomernek, Élám királyának, és Thidálnak, a Góim királyának napjaiban: Hadat indítának ezek Bera, Sodoma királya ellen, Birsa, Gomora királya ellen, Sináb, Admáh királya ellen, Seméber, Czeboim királya ellen és Bélah, azaz Czoár királya ellen. ”_ sokféle látszólagos jóságot és igazságot jelent az Úr külső emberében, melyek azonban önmagukban nem jóságok és igazságok. Minden egyes király és nemzetség ilyen jóságot ás igazságot jelent. _„Hadat indítának ezek Bera, Sodoma királya ellen, Birsa, Gomora királya ellen, Sináb, Admáh királya ellen, Seméber, Czeboim királya ellen és Bélah, azaz Czoár királya ellen.”_ olyan sok fajta gonosz vágyat és hamis meggyőződést jelent, melyek ellen az Úr harcolt.

AC 1661. Élám királyának, és Thidálnak, a Góim királyának napjaiban. Az, hogy sokféle látszólagos jóságot és igazságot jelent az Úr külső emberében, melyek önmagukban nem jóságok és igazságok, látható mindazon dolgok belső értelméből, és abból, ami következik. Az Úr gonoszság és hamisság elleni harcával foglalkoznak; itt az első harcával, mely gyermekkorában és kora ifjúságában történt, amikor először vett részt abban és állt ki ellenük; és ekkor látták el tudással (scientiae et cognitiones). Ezért mondják „napjaiban”.

\[2\] Senki sem harcolhat a gonoszságok és hamisságok ellen addig, amíg meg nem tanulja, hogy mi a gonoszság és hamisság, azaz míg meg nem kapja az utasításokat. Az ember nem tudja mi a gonosz, még kevésbé azt, mi a hamis addig, amíg a megértés és ítélet teljes használatának birtokában nem lesz. Ez az oka annak, hogy az ember nem esik kísértésbe felnőtt koráig. Minden ember felnőtt korában, az Úr azonban gyermek korában került ide.

\[3\] Minden ember főleg a tudáson keresztül kapott jóságból és igazságból harcol; ezekből és ezek által ítéli meg a gonoszságokat és hamisságokat. Minden ember, amikor először kezd harcolni, feltételezi, hogy a jóságok és igazságok, melyekből harcol, a sajátjai; vagyis magának tulajdonítja azokat, ugyanakkor az erőt is, amellyel ellenáll. Azt is megengedték az embernek, hogy ne tudhassa ezt másképp. Amíg az ember nem születik újjá, valószínűleg nem tudhatja, így nem képes azt mondani, hogy tudja, elismeri és hiszi, hogy semmi jóság és igazság sincs magától, hanem minden jóság és igazság az Úrtól van; vagy, hogy nem tud ellenállni saját erejéből a gonoszságoknak és hamisságoknak. Ugyanis nem tudja, hogy a gonosz szellemek izgatnak és beplántálják a gonoszságokat és hamisságokat; még kevésbé tudja azt, hogy a gonosz szellemek révén kapcsolatban áll a pokollal, és a pokol nyomást gyakorol rá, mint a tenger egy gát minden részére. A pokol nyomásának egyetlen ember sem tud ellenállni a saját erejéből. Azonban amíg újjá nem születik, nem feltételezhet mást, csak hogy saját erejéből áll ellen. Ezt szintén megengedik neki, így vezetve be őt a harcokba vagy kísértésekbe, de ezután egyre jobban megvilágosodik.

\[5\] Amikor az ember olyan állapotban van, hogy feltételezi, hogy a jóság és igazság belőle van, és a saját erejéből áll ellen, akkor a jóságok és igazságok, melyekkel a gonoszság és hamisság ellen harcol, nem jóságok és igazságok, csak annak tűnnek. Ugyanis van bennük valami, ami a sajátja, és önnön érdemének tulajdonítja a győzelmet és dicsőséget, mintha ő volna az, aki legyőzte a gonoszt és hamist, amikor egyedül az Úr, aki harcol és győzedelmeskedik. Igazából ez a helyzet, amit senki sem tudhat, csak azok, akik a kísértés révén újjászületnek.

\[5\] És mivel az Urat a legkorábbi gyermekkorában vezették be a gonoszság és hamisság elleni legsúlyosabb harcokba, ekkor Ő sem feltételezhette másképpen. Ez nem csak az Isteni parancs miatt volt, hogy az Emberi Lényegét bevezessék az Isteni Lényegébe, és egyesítsék a folytonos harcok és győzelmek eszközeivel, hanem azért is, mert a jóságok és igazságok, melyekkel a gonoszságok és hamisságok ellen harcolt, a külső emberé voltak. És mivel ezek a jóságok és igazságok egyáltalán nem voltak Isteniek, ezért a jóság és igazság látszatának hívták őket. Isteni Lényegét ily módon vezették be az Emberijébe annak érdekében, hogy saját erejéből győzhessen. Itt azonban több titok van, mint amit le lehet írni. Egyszóval az első harcokban az Úrban lévő jóságok és igazságok átitatódtak azokkal a dolgokkal, melyeket az anyától örökölt. Amennyire azokkal a dolgokkal itatódott át, amelyeket az anyától örökölt, annyira nem volt Isteni. Azonban fokozatosan, ahogy legyőzte a gonoszt és hamist, ezek megtisztultak és Istenivé váltak.

AC 1662. Minden egyes király és nemzetség ilyen jóságot ás igazságot jelent, ami nyilvánvaló belső értelmű jelentésükből, amint azt az itt tárgyalt témát alkalmazták. Mert minden nemzetség és minden ország általánosságban bizonyos dolgokat jelent valódi és ellenkező értelemben, de az általános jelentés magára a témára vonatkozik, amivel itt foglalkoztak. A látszólagos igazságokat és jóságokat ezen királyok és nemzetségek nevei jelentik, és ezt sok fejezet igazolhatja, de mivel ezt előzőleg már többször megtettük, és mivel sok név szerepel itt, felesleges lenne egyenként megmagyarázni őket.

AC 1663. _„Hadat indítának ezek Bera, Sodoma királya ellen, Birsa, Gomora királya ellen, Sináb, Admáh királya ellen, Seméber, Czeboim királya ellen és Bélah, azaz Czoár királya ellen.”_ Olyan sok fajta gonosz vágyat és hamis meggyőződést jelent, melyek ellen az Úr harcolt, hasonló módon látható az itt megnevezett királyok és nemzetségek jelentéséből, valamint a következőkből. Azt, hogy milyen gonosz vágyat és hamis meggyőződést jelentenek itt egyenként a nevek, szintén felesleges lenne elsorolni. Sodoma és Gomora, Admáh és Czeboim és Czoár jelentésével röviden már foglalkoztunk. Ők a legáltalánosabb és legegyetemesebb fajta gonoszságok és hamisságok, és ezek, belső értelmük szerint, sorban követik egymást.

\[2\] Az, hogy az Úr keresztülment a legfájdalmasabb kísértéseken és eltűrte azokat – még súlyosabb kísértéseket, mint amit ember valaha eltűrt – nem nagyon ismert az Igéből, ahol csak annyit említenek, hogy negyven napig a pusztában volt, és a gonosz megkísértette. Magukat a kísértéseket, amik Őt érték, csak néhány szóban írják le, de ez a néhány szó az összeset tartalmazza. Márk 1:12, 13 passzusában azt mondják, hogy vadállatokkal volt, melyek a pokoli lények legrosszabbjait jelentik. A dolgok, melyeket Máténál és Lukácsnál említenek, hogy az ördög felvitte Őt a templom tornyába és egy magas hegyre, semmi mást nem jelképeznek, mint a legsúlyosabb kísértéseket, amik Őt érték a pusztában, melyről az Úr könyörületességéből ezután beszélünk.

AC 1664. Az itt említett háborúk semmi mást nem jelentenek, mint szellemi háborúkat, vagy kísértéseket, ahogy fent mondtuk, ennek a fejezetnek az elején. Az Igében említett háborúk, különösen a prófétáknál, semmi mást nem jelentenek. Az emberek háborúi nem jelenhetnek meg az Igében belsőként olyanok esetében, amelyek nem szellemiek és mennyeiek, egyedül csak az, ami az Igéhez tartozik. A gonosszal, vagy ami ugyanaz, a pokollal való harcokat az Igében említett háborúk jelentik, ami látható a most következő passzusokból, többek közt Jánosnál:

_„Mert ördögi lelkek azok, a kik jeleket tesznek; a kik elmennek a földnek és az egész világnak királyaihoz, hogy egybe gyűjtsék azokat a mindenható Isten ama nagy napjának viadalára.”_ (Jelenések könyve 16:14)

Ahol mindenki láthatja, nem más háborút jelent, az „Ő nagy napján”.

(2) Újra:

_„A mélységből feljövő fenevad hadakozik ellenök”_ (Jelenések könyve 11:7)

Ahol a „mélység” a pokol. Újra:

_„Megharagvék azért a sárkány az asszonyra, és elméne, hogy hadakozzék egyebekkel az ő magvából valókkal, az Isten parancsolatainak megőrzőivel, és a kiknél vala a Jézus Krisztus bizonyságtétele”_ (Jelenések könyve 12:17)

Újra:

_„Az is adaték néki, hogy a szentek ellen hadakozzék”_ (Jelenések könyve 13:7)

Mindezek a „háborúk”, harcok a kísértések ellen. A déli és északi királyok háborúi, és mások, amiket Dánielnél a 10. és 11. fejezetben említettek és a Mihályról mondott dolgok (Dániel 10:13, 21, 12:1, Jelenések könyve 12:7) is ugyanazt jelentik.

(3) Az, hogy a „háborúk” semmi mást nem jelentenek, más prófétáknál is nyilvánvaló.

_„Nem hágtatok fel a törésekhez, nem falaztatok falat Izráel háza körül, hogy megállhassatok a harczban az Úr napján”_ (Ezékiel 13:5)

Ahol ezt a prófétákról mondják. Ésaiásnál:

_„Csinálnak fegyvereikből kapákat, és dárdáikból metszőkéseket, és nép népre kardot nem emel, és hadakozást többé nem tanul.”_ (Ésaiás 2:4)

Ahol ez tisztán látszik, semmi más háborút nem jelentenek, következésképpen a kardok, dárdák, pajzsok, és egyebek az Igében semmi mást nem jelentenek, mint az ilyen háborúkhoz tartozó dolgokat.

\[4\] Újra Ésaiásnál:

_„A szomjazó elé hozzatok vizet! Témá földének lakosi kenyerökkel jönnek a bujdosó elé. Mert az ellenség fegyvere előtt bujdosnak, a kivont fegyver előtt, és a felvont kézívek előtt és a nehéz harcz előtt.”_ (Ésaiás 21:14, 15)

Jeremiásnál:

_„Pásztorok jőnek el hozzá nyájaikkal, felvonják mellette sátraikat köröskörül ki ki legelteti,_ _ami keze ügyébe esik. Készüljetek hadba ellene, keljetek fel, és menjünk fel délben!”_ (Jeremiás 6:3, 4)

Ahol nem más háborút jelent, mert Sion lánya, azaz az egyház ellen van.

\[5\] Újra:

_„Miért is nem marad ki a dicsőséges város, és az én örömömnek városa? De elhullanak az ő ifjai is az ő utczájokon és minden harcoló ember levágatik azon a napon.”_ (Jeremiás 49:25, 26)

„dicsőséges város, és az én örömömnek városa” jelenti az egyház dolgait, a „háború emberei” pedig azokat, akik harcolnak.

\[6\] Hóseásnál:

_„És azon a napon frigyet szerzek nékik a mezei vadakkal, az égi madarakkal és a föld férgével, és az ívet, a kardot és a háborút eltörlöm a földről és bátorságos lakozást adok nékik”_ (Hóseás 2:18)

Ahol hasonló módon a „háború” jelenti a harcokat, a háború különböző fegyverei pedig azokat a dolgokat, melyek a szellemi harchoz tartoznak. Ezek „eltöröltetnek”, amikor – a vágyak és hamisságok megszűnvén – az ember a Béke egyensúlyába kerül.

Dávidnál:

_„Jöjjetek és lássátok az Úr tetteit, a ki pusztaságokat szerez a földön. Hadakat némít el a föld széléig, ívet tör, kopját ront, hadi szekereket éget el tűzben.”_ (Zsoltárok könyve 46:9, 10)

Ahol a jelentés hasonló. Újra:

_„Mert hajléka van Sálemben, és lakhelye Sionban. Ott törte össze a kézív villámait, paizst, szablyát és a hadat.”_ (Zsoltárok könyve 76:3, 4)

Mivel a papok jelentik az Urat, aki egyedül harcol az emberért, szolgálatát „hadviselésnek” hívják (Mózes IV. könyve 4:23, 35, 39, 43, 47).

\[8\] Egyedül Jehova, azaz az Úr harcol és győzi le az emberrel lévő gonoszt, amikor harcol a kísértésekkel, és bár ez nem így tűnik az embernek, ez a mindenkori igazság. Mert még a legkisebb dolgot sem háríthatják a gonosz szellemek az emberre engedély nélkül, és semmit sem, bármilyen kicsi is, akadályozhatnak meg az angyalok, egyedül az Úr. Így egyedül az Úr az, aki megvív minden harcot, és aki győz. Ezt képviselik mindenütt a háborúk, ahol Izrael fiai hadba szálltak a nemzetek ellen. Azt, hogy egyedül az Úr az, Mózesnél is kijelentik:

_„Az Úr, a ti Istenetek, a ki előttetek megy, ő hadakozik ti érettetek”_ (Mózes V. könyve 1:30)

Újra:

_„Mert az Úr, a ti Istenetek veletek megy, hogy harczoljon érettetek a ti ellenségeitekkel, hogy megtartson titeket.”_ (Mózes V. könyve 20:4, Jósua 23:3, 5)

\[9\] Azok a háborúk, melyeket Kánaán földjének bálványimádó lakossága ellen vívtak, az Úr pokol elleni harcait képviselik, következésképpen azok az egyházéi és az egyház embereié. Ezt tartalmazzák a következő szavak Ésaiásnál:

_„A mint mormol az oroszlán és az oroszlánkölyök zsákmánya mellett, a mely ellen összehívatnak a pásztorok sereggel, és szavoktól ő meg nem retten és meg nem ijed sokaságuktól: így száll alá a Seregek Ura, hogy hadakozzék a Sion hegyén és halmán!”_ (Ésaiás 31:4)

\[10\] Ezért is hívták Jehovát, vagy az Urat „vitéz harcosnak”, mint Mózesnél:

_„Vitéz harczos az Úr, az ő neve Jehova.”_ (Mózes II. könyve 15:3)

Ésaiásnál:

_„Az Úr, mint egy hős kijő, és mint hadakozó felköti haragját, kiált, sőt rivalg és ellenségein erőt vesz.”_ (Ésaiás 42:13)

Ezért a sok dolog, ami a háborúhoz tartozik, az Úrnak tulajdonítható, mint itt a „kiált” és „rivalg”.

\[11\] A szellemek és angyalok is megjelennek, mint a háború emberei, amikor képviseltetnek. Józsuénál:

_A mikor Józsué Jérikhónál vala, felemelé az ő szemeit, és látá, hogy íme egy férfiú áll vala előtte meztelen karddal kezében; Az pedig monda: Nem, mert én az Úr seregének fejedelme vagyok, most jöttem. És leborula Józsué a földre arczczal_.(Józsué 5:13, 14)

Ezek a dolgok így látszottak, mert képviselők voltak, ugyanezért hívták Jákob utódai a háborúkat Jehova háborúinak.

\[12\] Ugyanez volt a helyzet az Ősi Egyházban; voltak náluk könyvek, melyeket „Jehova háborúinak” hívtak, ahogy nyilvánvaló Mózesnél:

_„Azért van szó az Úr hadainak könyvében”_ (Mózes IV. könyve 21:14)

Ezt nem úgy írták, mint ahogy a háborúval foglalkoznak ebben a fejezetben, hanem az egyház háborúit jelentették. Ez a fajta írásmód ismerős volt ezekben az időkben, mert akkor belsőbb emberek voltak, és fennkölt dolgokra gondoltak.

AC 1665. 3. vers. _Mind ezek a Sziddim völgyében egyesűlének; ez a Sóstenger_. „Mind ezek a Sziddim völgyében egyesűlének” jelenti, hogy az érzéki vágyak tisztátalan dolgaiban voltak, „ez a Sóstenger” jelenti az ezekből származó hamisságok bűnös dolgait.

AC 1666. Mind ezek a Sziddim völgyében egyesűlének. Ez jelenti, hogy az érzéki vágyak tisztátalan dolgaiban voltak, látható a „Sziddim völgye” jelentéséből, melyre vonatkozóan lásd lent (10. vers), ahol azt mondják „Siddim völgye pedig tele vala szurok-forrásokkal", vagyis tele volt szurokkal, ami az érzékiség bűnös és tisztátalan dolgait jelenti (1299. sz.). Ugyanez látható abból a tényből, hogy Sodoma, Gomora, Admáh és Czeboim jelentette a gonosz érzéki vágyakat és a hamisság meggyőződését, amelyek magukban tisztátalanok. Azt, hogy tisztátalanok, mindenki láthatta az egyházon belül, és a másvilágon valójában is látható. Az ilyen szellemek semmi mást sem kívánnak jobban, mint az időt mocsaras, tőzeges és ürülékes helyeken tölteni el, így természetük magával viszi az ilyen dolgokat. Az ilyen tisztátalan dolgok érzékelhetően párolognak belőlük, amikor a jó szellemek szférájához közelednek; különösen, amikor el kívánják árasztani a jót, vagyis egybegyűlnek, hogy megtámadják őket. Ebből nyilvánvaló, hogy mi a „Sziddim völgye”.

\[2\] Az, hogy a „Sós tenger” jelenti az ezekből származó hamisságok bűnös dolgait, látható a „Sós tenger” jelentéséből, mely mintha ugyanaz lenne, mint a Sziddim völgye, mert azt mondják „Sziddim völgye, ez a Sóstenger”. Ezeket a szavakat azonban azért tették hozzá, mert a „Sós tenger” jelenti a hamisságokat, melyek az érzéki vágyakból törnek elő. Nem létezik semmilyen érzékiség, ami ne hamisságot termelne. Az érzékiség életét a szénből való tűzhöz lehet hasonlítani, a hamisságokat pedig az ebből eredő homályos fényhez. Ahogy nem lehet tűz fény nélkül, nem lehet érzékiség hamisság nélkül. Minden érzéki vágy valamilyen bűnös szeretet, mert amit szeretnek, azt kívánják (cupitur), és ezért hívják érzéki vágynak. Magában az érzékiségben folyamatosan benne van a szóban forgó szeretet, és bármi, ami támogatja ezt a szeretet vagy érzékiséget, vagy egyetért vele, azt hamisságnak hívják. Ebből nyilvánvaló miért tették hozzá a „Sós tenger” szavakat a „Sziddim völgyéhez”.

\[3\] Mivel az érzékiségek és hamisságok azok, amik kiüresítik, vagy üressé teszik az embert, megfosztva őt a jóság szeretetének életétől és az igazság hatásaitól, ezért a kiüresedést sok fejezetben „sósságként” írják le, mint Jeremiásnál:

_„Mert olyanná lesz, mint a hangafa a pusztában, és nem látja, hogy jó következik, hanem szárazságban lakik a sivatagban, a sovány és lakhatatlan földön.”_ (Jeremiás 17:6)

Ezékielnél:

_„Mocsarai és tócsái pedig nem gyógyulnak meg, só helyei lesznek.”_ (Ezékiel 47:11)

Dávidnál:

_„Folyóvizeket tett vala pusztává, és vízforrásokat szárazzá; Gyümölcstermő földet meddő földdé, a rajta lakó népnek gonoszsága miatt.”_ (Zsoltárok könyve 107:33, 34)

Sofóniásnál:

_„Moáb olyanná lészen, mint Sodoma, Ammon fiai pedig, mint Gomora: tövistermő föld, só-telep és pusztaság örökre”_ (Sofóniás 2:9)

(4) Mózesnél:

_„Kénkő és só égette ki egész földjét, be sem vethető, semmit nem terem, és semmi fű sem nevekedik rajta; olyan, mint Sodomának, Gomorának, Ádmának és Czeboimnak elsülyesztett helye”_ (Mózes V. könyve 29:23)

„Kénkő és só égette ki egész földjét, be sem vethető” jelenti a megsemmisített jóságokat és igazságokat, „kénkő” a megsemmisített jóságot, a „só” pedig a megsemmisített igazságot. A perzselés és sósság ugyanis megsemmisíti a földet és a föld termékeit, ahogy az érzékiség megsemmisíti a jóságokat, a hamisság pedig az igazságokat. Mivel a „só” a pusztítás jelképe, szokás volt sóval beszórni a városokat, melyeket megsemmisítettek, hogy ne lehessen újjáépíteni azokat (Bírák könyve 9:45). A „sót” ellenkező értelemben is használják, olyat jelentve, ami termékenységet ad, és mintha fűszer lenne.

4\. vers. _Tizenkét esztendeig szolgálták vala Khédorlaomert, és a tizenharmadik esztendőben ellene támadtak vala_. „Tizenkét esztendeig szolgálták vala Khédorlaomert” jelenti azt, hogy a gonoszságok és hamisságok nem jelentek meg gyermekkorban, hanem a látszólagos jóságokat és igazságokat szolgálták, „és a tizenharmadik esztendőben ellene támadtak vala” jelenti a kísértések kezdetét gyermekkorban.

AC 1667. Tizenkét esztendeig szolgálták vala Khédorlaomert. Ez jelenti azt, hogy a gonoszságok és hamisságok nem jelentek meg gyermekkorban, hanem a látszólagos jóságokat és igazságokat szolgálták, ami nyilvánvaló „Khédorlaomer” képviseletéből és jelentéséből, valamint azokéból, akik szolgáltak (1. vers); emellett a „tizenkettő” jelentéséből is. „Khédorlaomer”, a fent megnevezettekkel (2. vers) együtt, jelenti a látszólagos jóságokat és igazságokat az Úrban, és ezáltal az Ő külső emberét az ilyen dolgokat illetően. „Khédorlaomer” jelent itt összességében minden fent megnevezettet (2. vers), ahogy az a következőkből, valamint abból a helyzetből is nyilvánvaló, hogy Elam királya volt, melynek jelentését már megadtuk, lévén az az emberszeretetből való hit; ezért itt az igazság és jóság. Ugyanis a hit és a hit dolgai nem mások, mint az igazságok, míg az emberszeretet és az emberszeretet dolgai a jóságok.

\[2\] Itt azonban a csecsemőkor jóságai, melyek bár jóságnak tűnnek, nem jóságok, mivel az eredendő gonosz megfertőzi őket. Ami elválaszthatatlan, és amihez ragaszkodik, az önszeretetből és a világ szeretetéből származik. Bármilyen jónak is tűnjön az önszeretet és a világ szeretete, mégsem jóság; azonban mégis jóságnak nevezik, amíg egy csecsemőről, vagy gyermekről van szó, aki még nem tudja mi az igazi jóság. A tudatlanság mentség, az ártatlanság pedig jónak tünteti fel. Más a helyzet, amikor az embert felvilágosítják, és már tudja mi a jóság és mi a gonoszság. „Khédorlaomer” tehát az olyan jóságot és igazságot jelenti, ami a gyermekben van, mielőtt tájékoztatják.

\[3\] „Tizenkét esztendeig szolgálták” jelenti azt az időt, amikor ilyen jóság és igazság van, mert belső értelemben a „tizenkettő” jelent minden olyan dolgot, ami hozzátartozik az emberszeretet hitéhez, vagy az emberszeretetből való hithez, majdnem ugyanúgy, mint ”Elam” (Mózes I. könyve 10:22). Ameddig ilyen jóság és igazság van az emberben, legyen az gyermekkorában, vagy bármely más korban, a gonoszságok és hamisságok nem hathatnak rá, vagyis a gonosz szellemek nem kockáztatják, hogy bármit is tegyenek, vagy gonoszságot készítsenek elő. Ahogy az nyilvánvaló a csecsemőknél, a jó szándékú gyermekeknél, és egyszerű szíveknél. Mert legyenek bár jelen náluk a gonosz szellemek vagy a pokol fertelmei, mégsem tudnak hatni rájuk, mert elnyomják őket. Ezt jelenti a „tizenkét esztendeig szolgálták Khédorlaomert”.

\[4\] Az ok, hogy akkor elnyomásban vannak és szolgálnak az, hogy az ember még nem került be az érzékiségek és hamisságok légkörébe. A gonosz szellemek és démonok számára nem megengedett, hogy az örökletes dolgokban működjenek, hanem csak azokban, melyeket az ember szerzett meg magának cselekedetei által. Ezért amíg az ember elő nem idéz ilyen légkört, a gonosz szellemek szolgálnak, de amint ez megtörténik, rávetik magukat, és igyekeznek irányítani, mert ekkor kerülnek be az ő igazi szférájába, és ott találják meg az örömöt vagy a saját igazi életüket. Ahol a tetem, ott vannak a keselyűk.

AC 1668. És a tizenharmadik esztendőben ellene támadtak vala. Ez jelenti a kísértések kezdetét gyermekkorban, ami nyilvánvaló a „tizenharmadik esztendő” és az „ellene támadtak” jelentéséből. A tizenharmadik esztendő a tizenkettedik és a tizennegyedik esztendő között van. Mit jelent a „tizenkettő”, már elmondtuk; mit a „tizennegyedik”, azt most fogjuk elmondani. A „tizenhárom” a kísértés nélküliség és a kísértés közti átmenet. Az „ellene támadni” jelentése látható abból, amiről már volt az emberben lévő gonoszsággal vagy gonosz szellemekkel kapcsolatban, azaz először elnyomásban vannak vagy szolgálnak, majd kezdenek megerősödni, és támadnak.

\[2\] A gonoszok és gonosz szellemek olyan mértékben lázadnak fel, amennyire az ember, aki jóságban és igazságban kíván lenni, megerősíti magában a gonoszságot és hamisságot, azaz olyan mértékben, amennyire az érzékiségek és hamisságok beivódtak az ő jóságaiba és igazságaiba. Az érzékiségekben és hamisságokban van a gonosz szellemek élete, a jóságokban és igazságokban pedig az angyalok élete; ebből jön a támadás és a harc. Így van ez mindenkivel, akinek van tudata. Még inkább ez volt a helyzet az Úrral, amikor gyermekként észlelte a dolgokat. Azoknak, akiknek tudata van, ebből mély fájdalom ered, míg akiknél észlelés van, éles fájdalom; minél belsőbb az észlelés, annál élesebb a fájdalom. Ebből láthatjuk milyen volt az Úr kísértésének természete az emberekével összehasonlítva, mivel az ő észlelése volt a legbelsőbb.

AC 1669. 5. vers. _A tizennegyedik esztendőben pedig eljöve Khédorlaomer, és a királyok, a kik ő vele valának, és megverék a Refeusokat Asztheroth Kárnajimban, és a Zuzeusokat Hámban, és az Emeusokat Sávé-Kirjáthajimban._ „A tizennegyedik esztendőben” jelenti az első kísértést, „eljöve Khédorlaomer” jelenti a látszólagos jóságot a külső emberben, „és a királyok, a kik ő vele valának” jelenti az ilyen jóságból származó látszólagos igazságot, „és megverék a Refeusokat Asztheroth Kárnajimban, és a Zuzeusokat Hámban, és az Emeusokat Sávé-Kirjáthajimban” jelenti a hamis meggyőződéseket, vagy ezek poklait, melyeket az Úr legyőzött.

AC 1670. A tizennegyedik esztendőben. Ez jelenti az első kísértést, ami látható a „tizennégy” jelentéséből, vagy a második hét végéből, amelyre vonatkozóan lásd fent (728. sz.), ahol a hét nap, vagy egy hét ideje jeleneti a kísértések kezdetét. A „tizennégy”, vagy a két hetes időtartam ugyanazt jelenti. Itt azt mondják, hogy „tizennegyedik esztendő”, utalva az előző tizenkét évre, ami, mint mondtuk, a gyermekkor idejét jelenti.

AC 1671. Eljöve Khédorlaomer. Ez jelenti a látszólagos jóságot a külső emberben, ami nyilvánvaló „Khédorlaomer” jelentéséből, melyet az előző versben magyaráztunk meg, lévén ő a látszólagos jó és igaz. Itt csak jó, mert azt is mondják „a királyok, a kik ő vele valának”, és a „királyok” jelentik az igazságot.

AC 1672. És a királyok, a kik ő vele valának. Ez jelenti az ilyen jóságból származó látszólagos igazságot, és ez nyilvánvaló a „királyok” jelentéséből az Igében. A „királyok”, a „királyságok” és „népek” az Igének történelmi és prófétai részeiben az igazságokat és az igazság dolgait jelentik, ahogy azt bőven lehet igazolni. Az Igében pontos megkülönböztetést tesznek a „népek” és a „nemzetek” között: a „népek” az igazságokat, a „nemzetek” a jóságokat jelenti, ahogy már megmutattuk (1259., 1260. sz.). A népekről beszélnek „királyokként”, de a nemzetekről nem annyira. Mielőtt Izrael fiai királyokat kerestek volna, nemzet voltak, és a jót vagy mennyeit jelképezték. Miután azonban királyt kívántak maguknak és megkapták azt, néppé váltak, és nem a jót vagy mennyeit képviselték, hanem az igazságot vagy szellemit. Ez volt az oka, hogy ezt felrótták nekik, mint hibát (Sámuel I. könyve 8:7-22). Mivel „Khédorlaomert” nevezik itt meg, és hozzáteszik „és a királyok, a kik ő vele valának” így ők mind a jó, mind az igaz jelképei: „Khédorlaomer” a jóság, a „királyok” az igazság. Azt, hogy milyen volt a jóság és igazság természete az Úr kísértésének kezdetén, már elmondtuk.

AC 1673. És megverék a Refeusokat Asztheroth Kárnajimban, és a Zuzeusokat Hámban, és az Emeusokat Sávé-Kirjáthajimban. Ez jelenti a hamis meggyőződéseket, vagy ezek poklait, melyeket az Úr legyőzött, ami nyilvánvaló „Refeus”, „Zuzeus” és „Emeus” jelentéséből – lévén hasonló fajták, mint a „Nefilim” (óriások), akit Mózes I. könyve 6:4 fejezetben említenek; annak a fejezetnek magyarázatában (581. sz.) eléggé és bőven megmutattuk, hogy „Nefilim” jelentik a hamis meggyőződéseket, vagy azokat, akik a saját magasztosságukba és felsőbbrendűségükbe vetett meggyőződésükből semmivé tesznek minden szent és igaz dolgot. Valamint azokat is, akiknél hamisság tölti el az érzéki vágyaikat; mindez egyértelmű ezekből a fejezetekből (Mózes IV. könyve 13:33, Mózes V. könyve 2:10, 11, Ésaiás 14:9, 26:14, 19, Zsoltárok könyve 88:10). Ez a három, valamint „Seir hegyének Horeusai”, jelentik a hamis meggyőződések különböző fajtáit, mivel a hamis meggyőződéseknek sok fajtája van; nemcsak a hamisságok szerint, hanem az érzéki vágyak szerint is, amelyekhez csatlakoznak, vagy azokba beleivódnak, vagy amelyekből előtörnek és termelődnek. Az ilyen hamis meggyőződések természete soha sem jelenik meg az embernek, aki alig tud többet, mint hogy vannak olyan dolgok, mint a hamis meggyőződések és a gonoszság érzéki vágya. A másvilágon azonban félreérthetetlenül megkülönböztetik őket nemük és fajtájuk szerint.

\[2\] A legszörnyűbb hamis meggyőződések azoknál léteztek, akik az özönvíz előtt éltek, különösen azoknál, akiket „óriásoknak” hívtak. Olyan természetűek voltak ezek az „óriások", hogy a másvilágon – a meggyőző erejük révén – elvették a szellemektől, akikhez jöttek, a gondolkodás minden képességét, így ezeknek a szellemeknek úgy tűnt, mintha alig élnének, és még kevésbé képesek igazat gondolni. Ahogy előzőleg megmutattuk, a másvilágon mindenki közli a gondolatait a többiekkel, ezért amikor ilyen meggyőző erővel szembesülnek, nem történhet másként, minthogy a gondolat minden erejét kiölje másokból. Ez történt, amikor a gonosz fajok ellen harcolt az Úr kora gyermekkorában, és akiket legyőzött. Amennyiben az Úr nem győzte volna le őket azzal, hogy a világra jött, ember nem maradt volna a földön mostanra. Minden embert az Úr irányít a szellemeken keresztül. Mostanában ugyanezeket az óriásokat körülveszik elképzeléseik, ami olyan, mint egy ködös szikla, melytől folyamatosan próbálnak megszabadulni, de hiába (1265-1272. sz. és sok más helyen fentebb). Róluk, és a hozzájuk hasonlókról beszélnek Ésaiásnál:

_„A meghaltak nem élnek, az árnyak nem kelnek föl: ezért látogatád meg és vesztéd el őket, és eltörléd emlékezetöket.”_ (Ésaiás 26:14)

\[3\] Dávidnál is:

_„Avagy a holtakkal teszel-é csodát? Felkelnek-e vajon az árnyak, hogy dicsérjenek téged?”_ (Zsoltárok könyve 88:10)

Ahol a „holt” nem a halottat jelenti, hanem az átkozottat. Jelenleg is vannak olyanok, különösen a keresztény világban, akik ilyen meggyőződésekkel rendelkeznek, bár nem olyan borzasztókkal, mint az özönvíz előttiek. Vannak bizonyos hamis meggyőződések, amelyek mind az ember akarati, mind az értelmi része felett átveszik a hatalmat; ilyenek voltak az özönvíz előttieké és azoké, akiket itt Refeusoknak, Zuzeusoknak és Emeusoknak hívnak. Vannak olyan hamis meggyőződések is, melyek csak az értelmi részt birtokolják, és amelyek az illető által önmagában megerősített hamis elvekből valók. Ezek nem olyan erősek és nem olyan halálosak, mint az előbbiek, mégis bosszúságot okoznak a szellemeknek a másvilágon, és részben elveszik a gondolkodási képességüket. Az ilyen fajta szellemek semmi mást nem idéznek elő az emberben, csak megerősítik benne a hamisságokat, így az ember úgy látja, hogy a hamis az igaz és a gonosz a jó. A szférájuk ilyen tulajdonságú. Amint az angyalok bármilyen igazságot felidéznek, megfojtják és elnyomják azt.

\[4\] Az ember úgy észlelheti azt, hogy ilyenek irányítják-e, hogy egyszerűen megfigyeli: vajon hamisnak gondolja-e az Ige igazságait és megerősíti-e ezt magában annyira, hogy nem láthatja másképp. Amennyiben ez a helyzet, akkor teljesen biztos lehet abban, hogy ilyen szellemek vannak vele, és ők uralkodnak. Hasonlóan van ez azoknál, akik meggyőzik magukat, hogy a személyes előnyük az általános jó, és akik semmi mást nem vesznek figyelembe általános jóként, mint ami egyben a saját előnyük is: a jelenlévő gonosz szellemek sugallnak sok dolgot megerősítésként, úgyhogy nem láthatnak másképpen. Akik úgy tekintenek minden számukra kedvező előnyt, mint általános jót, vagy azt úgy állítják be, mintha általános jó lenne, ugyanazt teszik az általános jóval a másvilágon is. Ilyen a szellemek befolyásának természete az emberben, és megadatott nekem, hogy ezt az élet folyamatos tapasztalataival megismerjem.

AC 1674. 6. vers. _És a Horeusokat az ő hegyökön, a Seiren, egész Él-Páránig, mely a puszta mellett van._ „És a Horeusokat az ő hegyökön, a Seiren” jelenti az önszeretetből való hamis meggyőződéseket, „egész Él-Páránig, mely a puszta mellett van” jelenti azok kiterjedését.

AC 1675. És a Horeusokat az ő hegyökön, a Seiren. Ez jelenti az önszeretetből való hamis meggyőződéseket, ami nyilvánvaló a „Horeusok” és „Seir” jelentéséből. A Horeusok azok, akik Seir hegyén laktak (Mózes I. könyve 36:8, 20), ahol Ézsauról beszélnek, akit Edomnak hívtak. „Ézsau”, vagy „Edom”– eredeti értelemben egy jel – elmenekült az Úr elől az Ő Emberi Lényegéhez; Őt képviseli Ézsau, vagy Edom, ahogy azt az Írás sok fejezetéből látható, mind történelmileg, mind prófétailag, melyre vonatkozólag az Úr Isteni könyörületességéből ezután szólunk. Azokat képviselik a „Horeusok”, akik hamis meggyőződésekben hittek; és mivel akkortájt a képzeletbeli dolgok valósággá váltak, ezért a Horesuok kiűzése a Seir hegyről Ézsau utódai által hasonló jelentést hordoz.

\[2\] Erről azt mondják Mózesnél:

_„Óriások földének tartották azt is; óriások laktak azon régenten, a kiket az Ammoniták Zanzummoknak hívtak. Ez a nép nagy, sok és szálas volt, valamint az Anákok, de kivesztette őket az Úr azok színe elől, hogy bírják azoknak örökségét, és lakjanak azoknak helyén;  A miképen cselekedett az Ézsaú fiaival is, a kik Szeir hegyén laknak, a mikor kiveszté előlök a Horeusokat, hogy bírják azoknak örökségét, és lakjanak azoknak helyén mind e mai napig.”_ (Mózes V. könyve 2:20-22)

Ezek a dolgok ugyanazt képviselik és jelentik, melyek Khédorlaomerhez kapcsolódnak, vagyis Khédorlaomer és a királyok legyőzték a Horeusokat Seir hegyén. Khédorlaomer képviseli az Úr jóságát és igazságát a gyermekkorában, azaz az úr Emberi Lényegét a jóságot és igazságot illetően ebben az időszakban; és ez segített neki megsemmisíteni a hamis meggyőződéseket. A poklok megteltek azokkal a gonosz népségekkel, akik a hamis meggyőződésekkel próbálták megsemmisíteni a szellemvilágot, és ezzel együtt az emberi fajt.

\[3\] Ahogy Ézsau, vagy Edom képviselte az Urat az Emberi Lényegével kapcsolatban, úgy Seir hegye és Párán képviselte azokat a dolgokat, melyek az Úr Emberi Lényegéhez tartoztak, vagyis a szeretet mennyei dolgait. Ez nyilvánvaló Mózes áldásából:

_„Az Úr a Sinai hegyről jött, és Szeirből támadt fel nékik; Párán hegyéről ragyogott elő, tízezer szent közül jelent meg, jobbja felől tüzes törvény vala számukra. Bizony szereti ő a népeket!”_ (Mózes V. könyve 33:2, 3)

„Az Úr a Sinai hegyről jött, és Szeirből támadt fel nékik” – ez semmi mást nem jelent, mint az Úr Emberi Lényegét. Mindenki tudhatja, hogy Seirből feltámadni és Párán hegyéről előragyogni nem a hegyeket, vagy a lakosságukat jelenti, hanem az Isteni valóságokat, így az Úr Emberi Lényegének mennyei dolgait. Erről beszélnek, mikor Jehova feltámadt és előragyogott.

\[4\] „Seir” jelentése nyilvánvaló Debora és Bárák énekéből a Bírák könyvében:

_„Uram, mikor Szeirből kijövél, Mikor lépdelél Edom mezejéről: Megrendült a föld, csepegett az ég, A föllegek is víztől áradának. A hegyek megrendültek az Úrnak orczája előtt, Még ez a Sinai is, az Úrnak, az Izráel Istenének színe előtt.”_ (Bírák könyve 5:4, 5)

A „Szeirből kijönni” és „Edom mezejéről lépdelni” szavaknak nincs másik jelentésük.

\[5\] Még kézzelfoghatóbb Bálám jövendölésében (aki egyike volt kelet fiainak Szíriából, ahol az Ősi Egyház maradványai voltak) Mózesnél:

_„Látom őt, de nem most; nézem őt, de nem közel. Csillag származik Jákóbból, és királyi pálcza támad Izráelből; és általveri Moábnak oldalait, és összetöri Sethnek minden fiait. És Edom más birtoka lesz, Szeir az ő ellensége is másnak birtoka lesz”_ (Mózes IV. könyve 24:17, 18)

A „látom őt, de nem most”, „nézem őt, de nem közel” az Úr világra jövetele; akinek Emberi Lényegét úgy hívják, hogy„csillag származik Jákóbból” – azaz felemelkedik – vagy úgy, hogy „Edom” és „Szeir”; tisztán látható mindeni számára, hogy „Edom” és „Szeir” nem örökletesek.  Az, hogy „Szeir az ő ellensége is másnak birtoka lesz”, vagy ellenségeinek hegye, öröklődés lehetne, és ugyanazt jelenti, mint sok más helyen, ahol azt mondják, hogy az ellenségeket elűzték, és a földet elfoglalták.

\[6\] Párán hegye – vagy Él-Párán – ebben a versben is ugyanazt jelenti, és nyilvánvaló Habakuknál is:

_„Isten a Témán felől jön, és a Szent a Párán hegyéről. Szela. Dicsősége elborítja az egeket, és dícséretével megtelik a föld.”_ (Habakuk 3:3)

Tudni kell, hogy a hegyek és földek a jelentésüket azoktól kapják, akik lakják őket. Horeusokról, amikor Horeusok laktak ott; amikor elűzték őket, azokról, akik elűzték őket, mint Ézsauról, vagy Edomról, vagy más forrásokról. Ezért két értelemben létezik a jelentés: az eredetiben és annak az ellenkezőjében. Eredeti értelemben a kérdéses helyek az Úr Emberi Lényegét jelentik, ellenkező esetben az önszeretetet. Az Úr Emberi Lényege maga a mennyei szeretet, a mennyei szeretet ellentéte pedig az önszeretet. Így itt a Horeusok az önszeretetből való hamis meggyőződéseket jelentik.

\[7\] Vannak önszeretetből származó, és vannak a világ szeretetéből származó hamis meggyőződések. Az önszeretetből való hamis meggyőződések a legtisztátalanabbak, míg a világ szeretetéből való hamis meggyőződések nem annyira tisztátalanok. Az önszeretetből való hamis meggyőződések a szeretet mennyei dolgaival ellentétesek, míg a világ szeretetéből való hamis meggyőződések a szeretet szellemi dolgaival. Az önszeretetből való hamis meggyőződésekkel együtt jár a minden dolog fölötti hatalom kívánása, és amíg a terjedésüket nem korlátozzák, továbbmennek, és az egész világmindenség, sőt maga Jehova felett is szeretnének uralkodni, ahogy azt már megmutattuk. Ezért ezt a fajta meggyőződést nem tűrik meg a másvilágon. Azonban a világ szeretetéből való hamis meggyőződések nem mennek olyan messzire, csak addig az esztelenségig, hogy valaki nem elégedett sorsával. Hiába akarnak hatni a mennyei boldogságra, és bár el kívánják tulajdonítani mások javait, nem hajlamosak a parancsolgatásra. A meggyőződésekből azonban még számtalan különböző van.

AC. 1676. Egész Él-Páránig, mely a puszta mellett van. Ez jelenti azok kiterjedését, ami látható abból a tényből, hogy a Horeusokat megverték, és kényszerítették, hogy ilyen messzire meneküljenek. Párán pusztaságát Mózes I. könyve 21:21, Mózes IV. könyve 10:12, 12:16, 13:3, 26 és Mózes V. könyve 1:1 versében is említik. Azt, hogy „Él-Párán, mely a puszta mellett van” mit jelent, nem lehet jól elmagyarázni, csak annyit lehet mondani, hogy az Úr első győzelmét a poklok felett jelentik azok a nemzetségek, amelyek tovább nem terjeszkedtek; ám hogy meddig tették ezt, jelenti az „Él-Párán, mely a puszta mellett van”.

\[2\] Akinek nem adatott meg, hogy megismerje a mennyei titkokat, azt feltételezheti, hogy nem volt szükség az Úr eljövetelére a világra, hogy harcoljon a poklok ellen, és a kísértés eszközeit magára szabadítva legyőzze és leigázza őket, mikor az Isteni Mindenhatóság bármikor legyőzhetné, és bezárhatná őket a poklaikba. Azonban még ha a tény így is van, ez egy bizonyos igazság. Csak a titkok legáltalánosabb dolgainak feltárása egy teljes művet töltene meg. Ez alkalmat adhatna a vitára az olyan Isteni rejtélyekkel kapcsolatban, amit az emberi ész nem tud felfogni, bármennyire fel is legyen tárva. A legtöbb ember nem is kívánja megérteni azokat.

\[3\] Ezért elegendő az embernek megtudni, és mert így van, elhinni, hogy ez egy örökérvényű igazság: amennyiben az Úr nem jött volna a világra, és győzte és igázta volna le a poklokat a kísértések eszközeivel, melyeket magára szabadított, akkor az emberi faj megsemmisült volna, és azoknak, akik a földön vannak a Legősibb Egyház ideje óta, nem lett volna esélyük a megmenekülésre.

AC 1677. 7. vers. _És megtérének s menének Hén Mi_**_s_**_pátba, azaz Kád_**_es_**_be,_ **_és_** _elpu_**_s_**_ztíták az Amálekiták eg_**_és_**_z mező_**_s_**_égét,_ **_és_** _az Emoreu_**_s_**_okat i_**_s_**_, kik laknak vala Háczaczon-Thámárban._

„És megtérének s menének Hén Mispátba, azaz Kádesbe” jelenti a folytatást; „és elpusztíták az Amálekiták egész mezőségét” jelenti a hamisságok fajtáit; „és az Emoreusokat is, kik laknak vala Háczaczon-Thámárban” jelenti a belőlük eredő gonoszságok fajtáit.

AC 1678. És megtérének s menének Hén Mispátba, azaz Kádesbe. Ez jelenti a folytatást, nyilvánvaló abból, ami előzőleg történt, és ami ezután következik. Itt most a belőlük eredő hamisságokkal és gonoszságokkal foglalkoznak. A hamisságokat az „Amálekiták" jelentik, a belőlük eredő gonoszságokat pedig az „Emoreusok Háczaczon-Thámárban”. „Kádes” jelenti az igazságokat, és az igazságokról való vitákat. Mivel azokról a hamisságokról és a belőlük eredő gonoszságokról van szó, amiket az Úr legyőzött az első harcában, itt azt mondják: „Hén Mispát, azaz Kádes”, mert vita volt az igazságokkal kapcsolatban.

\[2\] Az, hogy „Kádes” jelenti az igazságokat, mellyel kapcsolatban vita volt, nyilvánvaló Ezékielnél, ahol a Szent Föld határait leírják:

_„És a déli oldalon dél felé: Támártól a versengések vizéig Kádesben, azután a folyó felé a nagy-tengerig: ez a déli oldal dél felé.”_ (Ezékiel 47:19, 48:28)

Ahol a „dél” jelenti az igazság világosságát; annak határait pedig, melyek az igazsággal kapcsolatos vitát jelentik, „Kádesnek” hívják.

\[3\] Kádes volt ott is, ahol Mózes megütötte a sziklát, melyből víz tört elő, mely vizet Meribának hívták a vita után (Mózes IV. könyve 20:1, 2, 11, 13). A „szikla”, mint tudható, az Urat, a „víz” az Ige belső értelmében a szellemi dolgokat jelenti, melyek az igazságok, amiket itt „Meriba vízének” hívtak, mivel vita volt velük kapcsolatban. Az, hogy „Kádes versengésének vízeinek” is hívták, nyilvánvaló Mózesnél:

_„Mivelhogy nem engedétek az én beszédemnek a Czin pusztájában, a gyülekezet versengésének idején, hogy megdicsőítettetek volna engemet ama vizeknél az ő szemeik előtt. Ezek a versengésnek vizei Kádesnél a Czin pusztájában.”_ (Mózes IV. könyve 27:14, Mózes V. könyve 32:51)

Így volt Kádesnél, hogy a kémek visszatértek Kánaán földjéről, és Kádes volt az a hely, ahol az izraeliták morogtak és vitáztak, mivel nem voltak hajlandóak a földre lépni. (Mózes IV. könyve 13:26)

\[4\] Nyilvánvaló ezekből a dolgokból, hogy „Hén Mispát”, vagy az „Ítélet forrása”, vagy „Hén Mispát forrása” az igazságokkal kapcsolatos vitát, egyben folytatást jelent. Ezek igazi történelmi dolgok, és pontosan úgy történtek, ahogy leírták őket. Úgy tűnhet, hogy ilyen dolgokat nem képviselhettek és jelenthettek a helyek, ahová Khédorlaomer jött, és a nemzetek, melyeket megvert. Azonban az Igében lévő minden történelmi dolog képvisel és jelent valamit: azok is, amelyek helyekhez és nemzetekhez tartoznak és azok is, amelyek a megtörtént dolgokhoz tartoznak; ez tisztán látható minden dologból az Igének mind a történelmi, mind a prófétai részeiben.

AC 1679. És elpusztíták az Amálekitákat. Ez jelenti a hamisságok fajtáit, ami nyilvánvaló abból, amit az Amélekita nemzetség képvisel és jelent. Minden nemzetség, mely Kánaán földjén volt, különböző fajta gonoszságokat és hamisságokat képviselt, mint ahogy ez nyilvánvaló lesz a következőkből, az Úr Isteni könyörületességéből. A hamisságokat az „Amálekiták” jelentették, a hamisságokból eredő gonoszságokat pedig az „Emoreusok Háczaczon-Thámárban”. Az igazságokat megtámadó hamisságokat az Amálekiták jelentették, ami látható a velük kapcsolatos dolgokból. (Mózes II. könyve 17:13-16, Mózes IV. könyve 13:29, 24:20, Mózes V. könyve 25:17-19, Bírák könyve 5:13, 14:1, Sámuel könyve 15:1-35, Zsoltárok könyve 83:7, 8).

\[2\] A Refeusok, Zuzeusok, Emeusok és Horeausok, akikről az 5. és 6. versben beszélnek, jelentették a hamis meggyőződéseket, melyek a gonoszság érzéki vágyaiból, vagyis a gonosztól erednek. Az Amálekiták és Emoreusok Háczaczon-Támárban azonban azokat a hamisságokat jelentik, melyből a gonosz jön. A gonosztól való hamisság egy dolog, a hamisság, és az abból eredő gonoszság pedig egy másik. A hamisságok vagy az érzéki vágyból, azaz az akaratból, vagy a tanult elvekből, azaz a megértésből erednek. Az akarat érzéki vágyaiból való hamisságok tisztátalanok, és őket – másokhoz hasonlóan – nem lehet könnyen kiirtani, mivel az ember valóságos életével tartoznak össze. Az ember valóságos élete az, amit kíván, azaz szeret. Mialatt az ember megerősíti magában ezt az életet, vagy érzéki vágyat, vagy szeretetet, minden dolog, amit megerősít, hamisság, és beivódik az életébe. Ilyenek voltak az özönvíz előttiek.

\[3\] A tanult elvekből való hamisságok, amelyek a megértésből adódnak, nem eredhetnek az ember akarati részéből. A hamis vagy eretnek tanoknak az eredete például, kívül van az akaraton.

Az ember a csecsemőkortól kezdve itatódik át ilyen dolgokkal, amelyeket azután felnőtt korában megerősít. Mivel ezek hamisak, nem hoznak magukkal mást, mint az élet gonoszságait.

Például egy ember esetében, aki hisz abban, hogy a cselekedeteivel kiérdemelheti a megváltást, és magát megerősíti ebben a hiedelemben, akkor maga az érdem, az önigazolás, és a bizakodás a gonoszságok, melyek ebből a hitből erednek. Másrészről, aki azt hiszi, hogy lehetetlen az élet jámborságát bírni anélkül, hogy érdemeket szerezne a cselekedetei révén – az ebből származó gonosz következmény az, hogy megszünteti magában az élet összes jámborságát és átengedi magát az érzéki vágyaknak, és örömöknek. Így van sok más esetben is. Ilyen hamisságok és gonoszságok eredtek azoktól, akikkel ebben a versben foglalkoznak.

AC 1680. Egész Emoreusokat is, kik laknak mezőségét, és az vala Háczaczon-Thámárban. Ez jelenti az ebből eredő gonoszságok fajtáit, ami nyilvánvaló abból, amit most mondtunk el, valamint abból, amit az Emoreusok képviselnek és jelentenek, amiről a következő fejezetben beszélnek (Mózes I. könyve 14:16). A gonoszságokkal és hamisságokkal kapcsolatban, melyek ellen az Úr harcolt, tudni kell, hogy a pokoli szellemekkel csatázott, akik gonoszságban és hamisságban voltak, azaz az ilyen szellemekkel teli poklokkal, amelyek folyamatosan háborgatják az emberi fajt. A pokolbéliek semmi mást nem kívánnak, mint mindenkit elpusztítani, és mások kínzásánál nagyobb élvezetet nem lelnek semmiben.

\[2\] A másvilágon a következőképpen különböztetik meg a szellemeket: azok, akik gonoszságot kívánnak a másiknak, a pokoli és ördögi szellemek. Akik azonban jót kívánnak másoknak, a jó és angyali szellemek. Az ember tudhatja, hogy kik között van, a pokoliak vagy az angyaliak között-e. Amennyiben gonoszságot akar a szomszédjának, csak gonoszul gondol rá, és amikor csak tudja, meg is teszi azt, sőt még öröme is telik benne, akkor a gonoszok között van és maga is gonosszá válik a másvilágon. Amennyiben jót akar a szomszédjának, és jókat gondol róla, és így is cselekszik, amikor csak tud, akkor az angyali szellemek között van, és angyallá válik a másvilágon. Ezek a megkülönböztető karakterjegyek, és ezek alapján mindenki vizsgálja meg magát, hogy megtudja, ki is ő valójában.

\[3\] Ha az ember nem tesz gonosz dolgokat akkor, amikor nem képes rá, vagy fél megtenni, semmit sem számít. Vagy ha jót tesz a saját érdekében… Ezek külső dolgok, melyeket a másvilágon eltávolítanak. Az ember ott olyan, ahogy gondolkodik vagy tenni szándékozik. Sokan vannak a világon azok, akik megszokásból jól beszélnek, de azt azonnal észre lehet venni, hogy a gondolat vagy szándék megegyezik-e a beszéddel. Ha nem, visszautasítják őket a pokoliak közé, a saját nemük és fajtájuk szerint.

AC 1681. 8., 9. vers. _Kiméne tehát Sodoma királya, Gomora királya, Admáh királya, Czeboim királya, és Bélah, azaz Czoár királya, és megütközének azokkal a Sziddim völgyében: Khédorlaomerrel, Élám királyával, és Thidállal, Gójim királyával, Amráfellel, Sineár királyával, és Ariókhkal, Elászár királyával: négy király öt ellen._ „Kiméne tehát Sodoma királya, Gomora királya, Admáh királya, Czeboim királya, és Bélah, azaz Czoár királya” jelenti, mint előzőleg, a gonoszságokat és hamisságokat, melyek általánosságban uralkodnak; „és megütközének azokkal” jelenti, hogy megkezdték a támadást; „a Sziddim völgyében” a korábbiakhoz hasonlóan a tisztátalanságot jelenti; „Khédorlaomerrel, Élám királyával, és Thidállal, Gójim királyával, Amráfellel, Sineár királyával, és Ariókhkal, Elászár királyával” jelenti az igazságokat és jóságokat a külső emberben; „Khédorlaomer, Élám királya jelenti az igazságot; „Thidál, Gójim királya” a jóságot és más dolgokat, amelyek ezekből erednek; „négy király öt ellen” jelenti az utóbb megnevezettek szövetségét és a másoktól való szétválást.

AC 1682. Kiméne tehát Sodoma királya, Gomora királya, Admáh királya, Czeboim királya, és Bélah, azaz Czoár királya” jelenti, mint előzőleg, a gonoszságokat és hamisságokat, melyek általánosságban uralkodnak, ami nyilvánvaló a fent elmondottakból (2. vers) a királyokra vonatkozóan, vagyis ők a gonosz érzéki vágyai és a hamis meggyőződések. Abban a versben ugyanezek a királyok jelentenek minden gonoszságot és hamisságot általánosságban, vagy ami ugyanaz, a gonosz érzéki vágyait és hamis meggyőződéseket; ezért mondják azt, hogy háborúztak velük. Azután a Refeusok, Zuzeusok, Emeusok és Horeausok elleni háborúval foglalkoztak, majd az Amálekiták elleni és a háczaczon-támári háborúval, végül ezekkel a királyokkal, akiket a kezdetkor megneveztek. Ezért itt ugyanazok a királyok jelentik az uralkodó gonoszságokat és hamisságokat, csak kisebb mértékben.

AC 1683. És megütközének azokkal. Ez jelenti, hogy megkezdték a támadást; ez nyilvánvaló a „megütköznek” jelentéséből, lévén az harcolni valami ellen; a 3. versben ugyanis azt mondták, hogy fellázadtak. Ugyanez nyilvánvaló abból a tényből is, hogy a gonosz szellemek azok, akik az ostromot indították. A helyzet az, hogy az Úr sohasem kezdett harcot egyetlen pokollal sem, hanem a poklok támadtak rá. Ez a helyzet az összes emberrel is, akik kísértésben vannak, vagy harcban állnak a gonosz szellemekkel. Az ember esetében az angyalok sohasem indítanak ostromot, hanem a gonosz vagy pokoli szellemek állandóan és folyamatosan teszik ezt, míg az angyalok csak őriznek és védekeznek. Ez az Úrtól jön, aki sohasem kívánja rászabadítani a gonoszt senkire, vagy pokolba küldeni, még ha az is volt a legrosszabb és legkeserűbb ellensége. Az ember az, aki magára vonja a gonoszt, és letaszítja magát a pokolba. Ez a gonosz, valamint a jóság természetéből is következik. A gonosz természete mindenkit bántalmazni kíván, a jó természete senkit sem. A gonoszok akkor élik igazán az életüket, amikor ostromolnak, mivel folyamatosan a pusztításra vágynak. A jók igazi élete az, amikor senkit sem ostromolnak, és amikor hasznosíthatják magukat mások megvédésében a gonoszságtól.

AC 1684. A Sziddim völgyében. Ez jelenti, mint előzőleg a tisztátalanságot, ami nyilvánvaló abból, amit már előzőleg elmondtunk a 3. versnél Sziddim völgyére ás a Sós tengerre vonatkozóan.

AC 1685. Khédorlaomerrel, Élám királyával, és Thidállal, Gójim királyával, Amráfellel, Sineár királyával, és Ariókhkal, Elászár királyával. Ez jelenti az igazságokat és jóságokat a külső emberben, és ez nyilvánvaló a fejezet 1. versének jelentéséből. Az, hogy „Khédorlaomer, Élám királya” jelenti az igazságot, „Thidál, Gójim királya” a jóságot és más dolgokat, amelyek ezekből erednek, nyilvánvaló a tényből, hogy ugyanazokat a királyokat sorolják fel, csak más sorrendben, mint az 1. versben. Ott „Khédorlaomer, Élám királya” a harmadik helyen áll, itt pedig az elsőn. Ott „Thidál, Gójim királya” a negyedik helyen, itt viszont a másodikon. Az igazság az, ami első a harcban, ugyanis a harc az igazságból származik. Az igazságból tudni, hogy mi a hamis és mi a gonosz. Ennek okán ilyen harc addig nem keletkezett, amíg az ember át nem itatódott az igazság és jóság tudásával (scientiae et cognitiones). Mivel „Khédorlaomert” nevezik meg az első helyen, ezért ő az Úrban lévő igazságot jelenti; ez szintén nyilvánvaló „Élám” jelentéséből, lévén az emberszeretetből való hit, mely ugyanaz, mint az igazság, ahogy ezt már előzőleg megmutattuk (Mózes I. könyve 10:29). Az következik ebből, hogy „Thidál, Gójim királya” vagy a nemzetség jelenti a jóságot, így a többi király jelenti az azokból eredő igazságokat és jóságokat.

AC 1686. Négy király öt ellen. Ez jelenti az utóbb megnevezettek szövetségét és a másoktól való szétválást,ami látható a”négy” és az „öt” jelentéséből. A „négy” szövetséget jelent, mert páros, ugyanígy a kettő is, mikor a dolgok összekapcsolásával kapcsolatos (720 sz.). Az „öt” pedig szétválást jelent, mert ez csak keveset jelent (649 sz.). Minden dolog jelentése attól a témától függ, amelyről szó van.

AC 1687. 10. vers. _A Siddim völgye pedig tele vala szurok-forrásokkal. És megfutamodának Sodoma és Gomora királyai, és azokba esének: a megmaradottak pedig a hegységbe futának._ „A Siddim völgye pedig tele vala szurok-forrásokkal” jelenti a hamisságok és az érzéki vágyak tisztátalanságát; „És megfutamodának Sodoma és Gomora királyai, és azokba esének” jelenti, hogy ezeket a gonoszságokat és hamisságokat leküzdötték, „a megmaradottak pedig a hegységbe futának” jelenti, hogy nem mindet; a „hegység” az önszeretet és a világ szeretete.

AC 1688. A Siddim völgye pedig tele vala szurok-forrásokkal. Ez jelenti a hamisságok és az érzéki vágyak tisztátalanságát, ami nyilvánvaló „Siddim” jelentéséből, amely a tisztátalanság (3. vers), valamint a „források” jelentéséből, lévén azok a hamisságok, a „szurok” pedig az érzéki vágyak. A hamisságokat „forrásoknak” nevezik a bennük lévő tisztátalan víz után, az érzéki vágyakat pedig „szuroknak” az ilyen víz büdös kénes szaga után.

AC 1689. És megfutamodának Sodoma és Gomora királyai, és azokba esének. Ez jelenti, hogy ezeket a gonoszságokat és hamisságokat leküzdötték; ez nyilvánvaló „Szodoma” és „Gomora” jelentéséből, melyek az érzéki vágyak gonoszságai és a meggyőződések hamisságai, ezekről volt szó korábban. Itt „Szodoma és Gomora királyai” jelentenek minden gonoszságot és hamisságot, még azokat is, melyeket más királyok jelentenek. A „megfutamodának és esének” jelenti azt, hogy leküzdötték őket.

AC 1690. A megmaradottak pedig a hegységbe futának. Ez jelenti, hogy nem mindet, ami magyarázat nélkül is nyilvánvaló a tényből, hogy volt ott maradék, mely elmenekült. Belső értelemben azokkal a kísértésekkel foglalkoznak, melyeket az Úr gyermekkorában elszenvedett, mellyel kapcsolatban semmi sincs az Új Testamentumban, kivéve a pusztában való megkísértése, ami után elhagyta a pusztát, vagy az utolsó megkísértése a Getsemáné kertben, és ami utána következik. Az, hogy az Úr élete, a legkorábbi gyermekkorától földi életének utolsó órájáig folyamatos kísértés és folyamatos győzelem volt, nyilvánvaló az Ótestamentumban lévő sok dologból. Az, hogy nem ért véget a pusztában való megkísértéssel, nyilvánvaló abból, amit Lukácsnál mondanak:

_„És elvégezvén minden kísértést az ördög, eltávozék tőle egy időre.”_ (Lukács 4:13)

Ezenfelül nyilvánvaló abból a tényből, hogy még halálakor, azaz földi életének utolsó órájában is megkísértették a kereszten. Ezért nyilvánvaló, hogy az Úr egész élete, a legkorábbi gyermekkorától, földi életének utolsó órájáig folyamatos kísértés és folyamatos győzelem volt. Az utolsó az volt, mikor a kereszten imádkozott ellenségeiért, azaz mindenkiért az egész világon.

\[2\] Az Úr életének Igéjében, az evangéliumokban semmit sem említenek, kivéve a pusztában való megkísértését. Többet nem tettek közzé a tanítványoknak. Azok a dolgok, melyeket közzétettek, betű szerint olyan kevesek, hogy alig tekinthetők valaminek; ily módon beszélni és válaszolni rájuk nem kísértés. Mégis, az Ő kísértése fájdalmasabb volt, mint amit az emberi ész fel tud fogni, vagy el tud hinni. Senki sem tudhatja milyen a kísértés, csak akkor, ha már átélte. A kísértések (Máté 4:1-11, Márk 1:12, Lukács 4:1-13) tartalmaznak minden kísértést összefoglalva; vagyis az egész emberi faj szeretete miatt az Úr harcolt az önszeretet és a világszeretet ellen, melyekkel a poklok tele vannak.

\[3\] Minden kísértés, támadás a szeretet ellen, amelyben az ember van, és a kísértés épp olyan mértékű, mint a szeretet. Amennyiben nincs támadás a szeretet ellen, akkor nincs kísértés. Megsemmisíteni bárki szeretetét azt jelenti, hogy megsemmisíteni a valós életét, mert a szeretet az élet. Az Úr élete a szeretet volt a teljes emberi faj iránt, méghozzá oly nagy és olyan természetű, hogy semmi más nem lehetett, mint tiszta szeretet. Élete ellen folyamatos kísértéseket indítottak, ahogy előzőleg mondtuk, a korai gyermekkorától az utolsó órájáig a földön. A szeretetet, mely az Úr legvalóságosabb élete volt, az „éhezés” és az ördög mondása jelenti.

Negyven napig, kísértetvén az ördög által. És nem evék semmit azokban a napokban; de mikor azok elmúltak, végre megéhezék. És monda néki az ördög. Ha Isten Fia vagy, mondd e kőnek, hogy változzék kenyérré. Jézus pedig felele néki, mondván: Meg van írva, hogy nemcsak kenyérrel él az ember, hanem az Istennek minden ígéjével. (Lukács 4:2-4, Máté 4:2-4)

\[4\] Az, hogy a világszeretet vagy annak minden dolga ellen harcolt, a következő jelenti:

  
„Majd felvivén őt az ördög egy nagy magas hegyre, megmutatá néki e föld minden országait egy szempillantásban, És monda néki az ördög: Néked adom mindezt a hatalmat és ezeknek dicsőségét; mert nékem adatott, és annak adom, a kinek akarom; Azért ha te engem imádsz, mindez a tied lesz. Felelvén pedig Jézus, monda néki: Távozz tőlem, Sátán; mert meg van írva: Az Urat, a te Istenedet imádd, és csak néki szolgálj.” (Lukács 4:5-8. Máté 4:8-10)

\[5\] Az, hogy az önszeretet vagy annak minden dolga ellen harcolt, a következő jelenti:

„Ekkor vivé őt az ördög a szent városba, és odahelyezé a templom tetejére. És monda néki: Ha Isten fia vagy, vesd alá magadat; mert meg van írva: Az ő angyalainak parancsol felőled, és kézen hordoznak téged, hogy meg ne üsd lábadat a kőbe. Monda néki Jézus: Viszont meg van írva: Ne kisértsd az Urat, a te Istenedet.” (Máté 4:5-7, Lukács 4-9-12)  

A folyamatos győzelmet jelenti, mikor azt mondják a kísértések után „angyalok jövének hozzá és szolgálnak vala néki.” (Máté 4:11, Márk 1:13)

\[6\] Röviden, az Urat korai gyermekkorától az utolsó órájáig a földön, támadták a poklok, melyek ellen folyamatosan harcolt, leigázta és leküzdötte őket, és ez csupán a teljes emberi faj iránti szeretetből volt. Mivel ez a szeretet nem emberi, hanem Isteni volt, és mert amekkora a szeretet nagysága, akkora a kísértésé, ezért látható milyen fájdalmasak voltak a harcok, és milyen nagy volt a kegyetlenség a poklok részéről. Ez így volt, bizton tudom.

AC 1691. Az, hogy a „hegy” jelenti az önszeretetet és világszeretetet, látható a „hegy” jelentéséből, melyre vonatkozóan most szólunk. Minden gonosz és hamisság az önszeretetből és világszeretetből jön, nincs más eredetük. Az önszeretet és világszeretet a mennyei szeretet és szellemi szeretet ellentétei; és mivel ezek ellentétei, folyamatosan igyekeznek megsemmisíteni az Úr királyságának mennyei és szellemi dolgait. Az önszeretetből és világszeretetből jön minden gyűlölet, a gyűlöletből minden bosszú és kegyetlenség, ezekből pedig minden csalás; összefoglalva: minden, ami pokoli.

\[2\] Az, hogy az Igében a „hegyek” jelentik az önszeretetet és világszeretetet, látható a következő passzusokból. Ésaiásnál:

A kevély szemű közember megaláztatik, és a főemberek magassága porba hajtatik, Mert a seregek Urának napja eljő minden kevély és magas ellen, Minden magas hegyek ellen, és minden felemelkedett halmok ellen; Minden magas torony ellen (Ésaiás 2:11, 12, 14, 15)

A „magas hegyek” egyszerűen az önszeretetet jelenti, és a „felemelkedett halmok” pedig a világszeretetet.

\[3\] Újra:

„Minden völgy fölemelkedjék, minden hegy és halom alászálljon” (Ésaiás 40:4)

A „hegy és halom” itt is határozottan az önszeretetet és világszeretetet jelentik. Újra:

„Elpusztítok hegyeket és halmokat, és megszáraztom minden fűvöket” (Ésaiás 42:15)

Ahol szintén a „hegyek” jelenti az önszeretetet, és a ”halmok” a világ szeretetét. Ezékielnél:

„Leszakadnak a hegyek, és leesnek a meredek kősziklák, és minden fal a földre hull.” (Ezékiel 38:20)

\[4\] Jeremiásnál:

„Ímé, én ellened fordulok, te romlásnak hegye, azt mondja az Úr, a ki az egész földet megrontottad, és kinyújtom reád kezemet, és levetlek téged a kőszikláról, és kiégett hegygyé teszlek téged.” (Jeremiás 51:25)

Ahol Babilonról és Káldeáról beszélnek, melyek az önszeretetet és világszeretetet jelentik, ahogy előzőleg megmutattuk. Mózes énekében:

„Mert tűz lobban fel haragomban és leég a Seol fenekéig; megemészti a földet és gyümölcsét, és felgyújtja a hegyek alapjait.” (Mózes V. könyve 32:22)

Ahol a „hegyek alapjai” jelentik a poklokat, ahogy azt egyszerűen mondják. Ezeket hívják a „hegyek alapjainak”, mert az önszeretet és világszeretet uralkodik bennük, és azokból valók.

\[5\] Jónásnál:

„Körülvettek engem a vizek lelkemig, mély ár kerített be engem, hinár szövődött fejemre. A hegyek alapjáig sülyedtem alá; bezáródtak a föld závárjai felettem örökre! Mindazáltal kiemelted éltemet a mulásból, oh Uram, Istenem!” (Jónás 2:5, 6)

Az Úr pokoli kísértéseit jóslatként írja le Jónás, amikor a bálna gyomrában volt. Hasonlóképpen van az Ige más passzusaiban is, különösen Dávidnál. Aki kísértésben van, az a poklokban is; a helynek semmi köze ahhoz, hogy a poklokban lenni, csupán állapotot jelent.

\[6\] Mivel a „hegyek” és „tornyok” jelentik az önszeretetet és világszeretetet, látható mit jelent az, hogy az Urat az ördög egy „magas hegyre”, és a „templom tetejére” viszi; nevezetesen Őt a kísértés harcaiba vitték, mindeneknél nagyobba, az önszeretet és a világszeretet, vagyis a poklok ellen. A „hegyek” ellentétes értelemben a mennyei és szellemi szeretet is jelentik, ahogy előzőleg megmutattuk (795., 796. sz.).

AC 1692. Alig tudhatja bárki is, hogy mi a kísértés, vagy kísértés harca, hatása. Ezek azok az eszközök, melyek a gonoszságokat és hamisságokat szétzúzzák és eltüntetik, és melyek a tőlük való rettegést előidézik; nemcsak tudatot adnak, hanem meg is erősítenek, így az ember újjászületik. Ez az oka annak, hogy azok, akik újjászületnek, harcba kényszerülnek és kísértéseknek vannak kitéve. Akik nem mennek keresztül ezen a testi életükben, a másvilágon teszik meg ezt, amennyiben képesek újjászületni. Emiatt hívják az Úr egyházát harcosnak. Azonban csak az Úr vívta meg a legkegyetlenebb harcokat saját erejéből vagy hatalmából. Az összes pokol körülvette Őt, és Ő folyamatosan legyőzte őket.

\[2\] Egyedül az Úr az, aki harcol az emberben, aki a kísértések harcaiban van, és aki leküzdi azokat. Az embernek a saját erejéből semmi esélye az ördöggel vagy a gonosz szellemekkel szemben, mert azok olyan kapcsolatban vannak a poklokkal, hogyha valaki leküzd egyet, másik rohan a helyére és így tovább. A tengerhez hasonlóak, mely nyomást gyakorol a gát minden részére, és ha a gát megrepedne vagy meghasadna, a tenger addig törne keresztül és áradna át rajta, amíg semmi nem maradna. Ez lenne az emberrel is, ha az Úr nem folytatná benne a kísértések harcát.

AC 1693. 11. vers. És elvivék Sodomának és Gomorának minden jószágát és minden eleségét; és elmenének. „És elvivék Sodomának és Gomorának minden jószágát” jelenti, hogy ezeket megfosztották az erőtől, hogy gonoszságot cselekedjenek; „és minden eleségét” jelenti, hogy megfosztották őket az erőtől, hogy hamisságot gondoljanak; „és elmenének” jelenti, hogy elmentek.

AC 1694. És elvivék Sodomának és Gomorának minden jószágát. Ez jelenti, hogy ezeket megfosztották az erőtől, hogy gonoszságot cselekedjenek, ami nyilvánvaló annak jelentéséből, hogy megfosztanak valakit a vagyonától. Szodoma és Gomora vagyona semmi mást nem jelent belső értelemben, mint gonoszságot és hamisságot. A gonoszt jelenti itt a „jószág”, a hamisságot pedig az „eleség”. A jóság tekintetében a szellemi vagyon és gazdagság semmi más, mint a jóságok és igazságok, melyeket az Úr ajándékozott és gazdagított. A gonoszság tekintetében a vagyon és gazdagság semmi más, mint a saját maguk által megszerzett gonoszságok és hamisságok. Ilyen dolgokat is jelentenek az Igében a „gazdagok” is. Ebből nyilvánvaló, hogy elvenni Szodoma és Gomora jószágát azt jelenti, hogy megfosztani őket az erőtől, hogy gonoszságot tegyenek.

AC 1695. És minden eleségét. Ez jelenti, hogy megfosztották őket az erőtől, hogy hamisságot gondoljanak, ami nyilvánvaló az „eleség” jelentéséből. Azt, hogy mi a mennyei, szellemi és természetes eledel, amelyet a másvilágon élveznek, már előzőleg megmutattuk (56-58., 680., 681. sz.). Ezek megfelelnek a testi eledelnek is, és ezért jelképezi őket az „eledel” az Igében, és ezért hívják őket így. A gonosz és pokoli szellemek eledele az, ami a bölcsesség, értelem és igaz tudás ellen van, azaz minden hamisság. Csodálatos azt mondani, hogy a gonosz szellemeket ez az eledel tartja fenn. Az ok, amiért fenntartja őket az, hogy ez az életük. Ha nem adódik számukra az igazság meggyalázásának, sőt, káromlásának lehetősége, akkor nem tudnak élni. Mindenesetre engedélyt kapnak arra, hogy olyan hamisságot gondoljanak és beszéljenek, amely a gonoszságukból ered, de olyanra nem, amely ellenkezik gonoszságukkal. Ez csalás lenne, mivel életük az, hogy gonoszságukból származó hamisat beszélnek; azt megbocsájtják nekik, mert ilyen a természetük, és máshogy nem tudnának élni.

\[2\] Mivel megfosztották őket az erőtől, hogy gonoszságot tegyenek és hamisságot gondoljanak , a helyzet a következő. A kísértés elleni harcokban a gonosz szellemeknek megengedik, hogy előhozzanak minden gonoszságot és hamisságot, ami az emberben van, és abból csatázzanak. Miután azonban legyőzik őket, nem engedik meg nekik, hogy ezt tegyék, és azonnal észlelik, hogy az emberben meg lett erősítve a jóság és az igazság. A szellemek – jobban, mint az emberek – ilyen észleléssel vannak megáldva. Az igazságban és jóságban megerősített ember valódi légköréből azonnal tudják, hogy mi a helyzet, hogy milyen választ fognak kapni, és más dolgokat is. Ez teljesen nyilvánvaló a szellemi újjászületett embernél, akinél ugyanúgy ott vannak a gonosz szellemek, mint annál, aki nem született újjá, de náluk a szellemek legyőzöttek és szolgálnak. Ezt jelenti az, hogy megfosztották őket az erőtől, hogy gonoszságot tegyenek és hamisságot gondoljanak.

AC 1696. És elmenének. Ez jelenti, hogy elmentek; magyarázat nélkül is nyilvánvaló.

AC 1697. 12. vers. Elvivék Lótot is az Ábrám atyjafiának fiát jószágostól együtt, és elmenének; mert Lót Sodomában lakik vala. „Elvivék Lótot is az Ábrám atyjafiának fiát jószágostól együtt, és elmenének” jelenti, hogy a látszólagos jóságok és igazságok, melyek magukban nem jóságok és igazságok, hatalmukba kerítették a külső embert, és benne mindent; „mert Lót Sodomában lakik vala” jelenti a külső ember állapotát.

AC 1698. Elvivék Lótot is az Ábrám atyjafiának fiát jószágostól együtt, és elmenének. Ez jelenti, hogy a látszólagos jóságok és igazságok, melyek magukban nem jóságok és igazságok, hatalmukba kerítették a külső embert, és benne mindent, és ez nyilvánvaló „Lót” jelentéséből. Azt, hogy „Lót” jelenti az érzéki vagy külső embert az Úrban, már gyakran kijelentettük, és megmutattuk, de itt „Lót” a külső embert a látszólagos jóságok és igazságok vonatkozásában jelenti, melyek Lót „jószágai”. Azt, hogy az Úr korai gyermekkorában ezek a jóságok és igazságok úgy jelentek meg, mint jóságok és igazságok, de önmagukban nem azok voltak, már megmagyaráztuk. Ezek azonban fokozatosan megtisztultak a kísértések elleni harcok révén, és ez látható abból, amit a kísértésekre vonatkozóan már elmondtunk.

AC 1699. Mert Lót Sodomában lakik vala. Ez jelenti a külső ember állapotát, ami nyilvánvaló Szodoma jelentéséből.

AC 1700. 13. vers. Eljöve pedig egy menekűlt és hírűl hozá a héber Ábrámnak, a ki lakik vala az Emoreus Mamrénak, Eskol atyjafiának és Áner atyjafiának tölgyesében, a kik meg Ábrámnak szövetségesei valának. „Eljöve pedig egy menekűlt és hírűl hozá a héber Ábrámnak” jelenti, hogy az Úr a belső emberéből észlelte; „héber Ábrám” a benső ember, melyhez a belső vagy Isteni ember csatlakozott; „a ki lakik vala az Emoreus Mamrénak tölgyesében” jelenti az észbeli emberből való észlelés állapotát; „Eskol atyjafiának és Áner atyjafiának, a kik meg Ábrámnak szövetségesei valának” jelenti az észbeli ember állapotát a külső ember vonatkozásában, a jóságok és igazságok minőségének tekintetében.

AC 1701. Eljöve pedig egy menekűlt és hírűl hozá a héber Ábrámnak. Ez jelenti, hogy az Úr a belső emberéből észlelte, nyilvánvaló a „héber Ábrám” jelentéséből, lévén a benső ember csatlakozott a belsőhöz; ezt megmagyarázzuk az alábbiakban. Mivel belső értelemben ezeket a dolgokat állítják az Úrról, és mivel a történelmi események képviselő jellegűek, ezért nyilvánvaló, hogy a menekült eljövetele és hírhozása semmi mást nem jelent, mint hogy az Úr észlelt. A belső ember észleli mi megy végbe a külső emberben éppen úgy, mintha valaki elmondaná neki. Az Úr, aki minden dolgot észlel, ami történik, nagyon tisztán ismeri mindennek a minőségét és forrását, ami történik vele kapcsolatban. Például, ha bármilyen gonosz birtokába veszi az Ő külső emberének lelkiállapotát, vagy bármilyen hamisság van annak gondolataiban, tudja, hogy mi az és miért van. Egyebek mellett azt is tudja, hogy milyen gonosz szellemek gerjesztik a gonoszságot és hamisságot, és hogyan gerjesztik azokat. Az ilyen dolgokat, és számtalan mást, nem lehet eltitkolni az angyalok elől, alig lehet eltitkolni azok elől az emberek elől, akiknek mennyei észlelésük van, és még kevésbé az Úr elől.

AC 1702. Az, hogy „héber Ábrám” a benső ember, melyhez a belső vagy Isteni ember csatlakozott, látható a „héber Ábrám” jelentéséből, vagy Ábrám melléknevéből; itt őt „hébernek” nevezik. Az előzőekben és a következőkben, ahol Ábrámról beszélnek, nem nevezik hébernek, csak ebben a passzusban hívják így. Ezért a „héber Ábrám” valami más dolgot képvisel az Úrban, és hogy mit képvisel és jelent, az a belső értelemből látható, vagyis, hogy a benső ember csatlakozott a belső vagy Isteni emberhez. Ez hasonló módon látható a dolgok sorozatából belső értelemben. A hébereket az Igében akkor nevezik meg, amikor valamilyen szolgaságot jelent, bármi legyen is az; ez a következőkből látható. A benső ember olyan, hogy szolgálja a belső vagy Isteni embert, ezért hívják a benső embert itt "héber Ábrámnak".

\[2\] Aligha tudja bárki is, hogy mi a benső ember, ezért röviden el kell mondani. A benső ember középen van a belső és a külső ember között. A benső ember által érintkezik a belső ember a külsővel, e nélkül a közvetítő nélkül érintkezés egyáltalán nem lehetne. A mennyei távol van a természetitől és még távolabb a testitől, és amennyiben nincs közvetítő, mely által érintkezhetnek, a mennyei egyáltalán nem tudna működni a természetivel, még kevésbé a testivel. A benső embert hívják észbeli embernek, és ez az ember, mivel közvetítő, érintkezik a belső emberrel, ahol maga a jóság és igazság van, valamint a külső emberrel is, ahol a gonoszság és hamisság van. A belső emberrel való érintkezés eszközei által gondolkodhat egy ember a mennyei és szellemi dolgokról, vagy nézhet felfelé, amit egy vadállat nem tud megtenni. A külső emberrel való érintkezés eszközeivel gondolkodhat az ember a világi és testi dolgokról, vagy nézhet lefelé, amiben egy kicsit eltér a vadállatoktól, melyeknek hasonló módon van elképzelésük a földi dolgokról. Egyszóval, a benső, vagy középső ember maga az észbeli ember, aki szellemi vagy mennyei, amikor felfelé néz, de állati, amikor lefelé néz.

\[3\] Jól tudott, hogy az ember mondhat valamit és gondolhat teljesen mást; és hogy tehet egy dolgot, és akarhat mást. Létezik színlelés és csalás, van érvelés és értelem, és ez valami benső dolog, mert más lehet. Valakinél, aki újjászületik, van valami benső, ami a külsővel harcol. Ez a benső másként gondolkozik és mást akar, mint a külső, és ez a benső ember harcol. A benső emberben a szellemi emberrel való tudat és a mennyeivel való észlelés van. Ezt a benső embert, aki csatlakozott az Isteni belső emberhez, aki az Úrban volt, itt úgy nevezik, hogy a „héber Ábrám”.

AC 1703. A „héber” kifejezést az Igében valamilyen szolgálatként használják, ami nyilvánvaló a következő passzusokból. Mózesnél:

„Hogyha eladja magát néked a te atyádfia, a zsidó férfi és zsidó asszony, és szolgál téged hat esztendeig: a hetedik esztendőben bocsássad őt szabadon mellőled.” (Mózes V. könyve 15:12)

Itt „zsidó férfiről” és „zsidó asszonyról” beszélnek, mert szolgálatról van szó. Jeremiásnál:

„Mikor a hét esztendő eltelik, kiki bocsássa el az ő héber atyjafiát, a ki néked eladatott vala és hat esztendeig szolgált téged” (Jeremiás 34:14)

Ahol hasonló módon a „héber” kifejezést használják, mert a szolgálattal foglalkoznak, különben Jákob fiait a Prófétáknál nem hívják "hébernek". Sámuelnél:

„Legyetek bátrak és legyetek férfiak, Filiszteusok! hogy ne kelljen szolgálnotok a zsidóknak, mint a hogy ők szolgáltak néktek” (Sámuel I. könyve 4:9)

Ahol ugyanazon okból használják ezt a szót.

\[2\] Mózesnél:

És monda az Úr Mózesnek: Menj a Faraóhoz és beszélj vele: Ezt mondja az Úr, a héberek Istene: Bocsásd el az én népemet, hogy szolgáljanak nékem: (Mózes II. könyve 9:1, 13, 10:3)

Ahol „hébereknek” hívják őket a szolgálatból kifolyólag. Pótifár felesége Józsefről szólván:

„Összehívá a háznépet és szóla hozzájuk, mondván: Lássátok, héber embert hozott hozzánk” (Mózes I. könyve 39:14)

Józsefet itt „hébernek” hívják, mivel szolga volt. A szolgák főnöke a fáraónak azt mondta:

„És vala velünk ott egy héber ifjú, a testőrök főhadnagyának szolgája, és ő megfejté nékünk a mi álmainkat” (Mózes I. könyve 41:12)

Továbbá az egyiptomiak „hébereknek” hívták Izrael fiait, mivel szolgák voltak, vagy szolgáltak, ahogy az ismert. (Mózes II. könyve 1:15, 16, 19)

AC 1704. A ki lakik vala az Emoreus Mamrénak tölgyesében. Ez jelenti az észbeli emberből való észlelés állapotát, ami nyilvánvaló a „tölgyes” és „Emoreus Mamrénak tölgyese” jelentéséből, amiről előzőleg beszéltünk. (1442., 1443., 1616. sz.)

AC 1705. Eskol atyjafiának és Áner atyjafiának, a kik meg Ábrámnak szövetségesei valának. Ez jelenti az észbeli ember állapotát a külső ember vonatkozásában, a jóságok és igazságok minőségének tekintetében, ez látható jelentésükből, amit az alábbiakban magyarázunk meg (24. vers), ahol szintén megnevezik őket. Röviden Mamré, Eskol és Áner az angyalokat képviselik és jelentik, akik az Úrral voltak, amikor legkorábbi gyermekkorában harcolt, és akiket hozzáillesztettek a jóságokhoz és igazságokhoz, amikor az Úrral voltak. A jóságok és igazságok után nevezték el őket. Nem fordul elő, hogy egy angyalnak bármilyen neve legyen a mennyben, csak a jóságok és igazságok alapján beszélnek róluk. Például „Mihály”-nak és más angyaloknak, akiket az Igében megneveznek, nem ez a nevük. Ezeket a neveket a hivataluk után viselik, melyet betöltenek, bármi legyen is az. Ugyanez a helyzet itt Mamréval, Eskollal és Ánerrel, de jelképesen.

AC 1706. 14. vers. A mint meghallá Ábrám, hogy az ő atyjafia fogságba esett, felfegyverzé házában nevekedett háromszáz tizennyolcz próbált legényét és üldözve nyomula Dánig. „A mint meghallá Ábrám, hogy az ő atyjafia fogságba esett” jelenti azt, hogy a benső ember észlelte, hogy milyen állapotban van a külső ember, „felfegyverzé házában nevekedett próbált legényét” jelenti a külső emberben lévő olyan jóságokat, amelyeket most a szolgaság igájából hoztak, „háromszáz tizennyolcz” jelenti minőségüket, „és üldözve nyomula Dánig” jelenti a tisztulás kezdetét.

AC 1707. A mint meghallá Ábrám, hogy az ő atyjafia fogságba esett. Ez jelenti azt, hogy a benső ember észlelte, hogy milyen állapotban van a külső ember, ami nyilvánvaló „Ábrám” jelentéséből az ezt megelőző versben, lévén a benső ember, melyhez a belső vagy Isteni ember csatlakozott. „Lót” jelentéséből is, lévén a külső ember, ahogy azt már előzőleg megmutattuk; valamint a "meghallá, hogy atyjafia fogságba esett" jelentéséből, észlelve milyen állapotban van a külső ember, amelyről azt mondták a 12. versben, hogy a látszólagos jóságok és igazságok birtokában van.

\[2\] Ez a helyzet: Amikor a benső ember („héber Ábrám” jelenti ezt) észlelte, hogy a jóságok és igazságok, melyekről a harc szólt, nem voltak jóságok és igazságok, csak látszólag, és hogy ezek birtokolták a külső ember egészét (ezt „Lót, atyafiának fia” jelentette), akkor a belső ember vagy Isteni belső ember a bensőn keresztül megtisztította. Hogyan történt, senki sem tudhatja biztosan, csak az, akinek feltárták. A belső ember befolyása a benső vagy középső emberen keresztül a külső emberbe titok, különösen napjainkban, amikor csak néhányan – ha egyáltalán van valaki – tudják, mi a benső ember, és még kevésbé azt, mi a belső ember. Azt, hogy mi a belső ember, és mi a benső ember, fent láthattuk a 13. versnél. Itt csak röviden írjuk le, hogy milyen jellegű a befolyásuk.

\[3\] A belső ember mindenkiben egyedül az Úrhoz tartozik; itt halmozza fel az Úr a jóságokat és igazságokat, amelyekkel megajándékozza az embert a csecsemőkorától. Ezeken keresztül befolyik a benső vagy észbeli emberbe, és ezen keresztül a külsőbe, ily módon adva meg az embernek a gondolkodást és emberi létet. Azonban a belső emberből való befolyás a benső vagy középső emberbe, és utána a külsőbe, kettős: lehet mennyei vagy szellemi dolgok által, azaz ami ugyanaz, jóságok és igazságok által. A mennyei dolgok vagy jóságok csak az újjászületett emberbe folynak be, akit már megajándékoztak vagy az észleléssel, vagy a tudattal; ezért az észlelés vagy tudat által folynak be. Ily módon a mennyei dolgok csak azoknál léteznek, akik az Úr iránti szeretetben és a felebaráti emberszeretetben vannak. A szellemi dolgok vagy igazságok által azonban az Úr minden emberbe befolyik. Amennyiben nem lenne a befolyás, az ember nem tudna gondolkodni, így beszélni sem. Az ember olyan, hogy kiforgatja a jóságokat és igazságokat, és amikor nem törődik semmit a mennyei és szellemi dolgokkal, akkor nincs befolyása a mennyei dolgoknak vagy jóságoknak, és ezek útja le van zárva. A szellemi dolgoknak vagy igazságoknak viszont továbbra is befolyhatnak, útjuk folyamatosan nyitott. Ebből látható milyen természetű a benső vagy középső ember, vagyis az észbeli ember.

\[4\] A benső vagy középső emberben lévő belső embert itt „Ábrám” jelenti. A mennyei dolgok vagy jóságok befolynak a belső emberből a bensőbe, ezután a belső ember magához igazítja és sajátjává teszi a benső vagy középső embert, ám az mégis távol áll a belső embertől. A helyzet hasonló ahhoz, amikor a belső ember a benső vagy középső emberen keresztül befolyik a külső emberbe, mert akkor ugyanígy magához igazítja és sajátjává teszi a külső embert, ám a külső ember különbözik a belső embertől. Szóval most, mikor a belső ember észlelte a benső vagy középső emberben, hogy ilyen a külső ember állapota, vagyis a külső ember fogollyá vált – azaz nem valódi, hanem látszólagos jóságok és igazságok vették birtokukba, és ezek alapján harcolt ellenségei ellen – akkor befolyt, minden dolgot rendbe tett, és megszabadította azoktól a dolgoktól, amelyek megfertőzték. Ezáltal megtisztította, azaz a jóságok és igazságok immár nem látszólagos, hanem valóságos jóságok és igazságok voltak, és csatlakoztak a belső vagy Isteni emberhez; méghozzá – ahogy előzőleg mondtuk – a benső vagy középső ember révén.

\[5\] Ebben a dologban az Úr nem volt olyan, mint a többi ember, mert a benső embere a mennyei dolgok vagy jóságok szerint Isteni volt, és már születésekor csatlakozott a belső emberéhez. A belső embere, a benső emberével együtt, maga Jehova volt, az Ő Apja. Abban azonban hasonló volt más emberekhez, hogy az Ő belső embere a szellemi dolgok vagy igazságok révén csatlakozott a külső emberéhez, és ezért Emberi volt, ám ezt is Istenivé tette, vagyis Jehovává, méghozzá a kísértések elleni harcoknak és saját erejéből való győzelmeknek köszönhetően. A külső ember az, akit "Lótnak" hívnak; ám az előző állapotban "Ábrám bátyja fiának" nevezik, míg itt "Ábrám atyafiának", ugyanis akkor hívják bátyja fiának, amikor látszólagos jóságokat és igazságokat birtokol, és bátyjának, amikor valóságos jóságokat és igazságokat.

AC 1708. Felfegyverzé házában nevekedett próbált legényét. Ez jelenti a külső emberben lévő olyan jóságokat, amelyeket most a szolgaság igájából hoztak, nyilvánvaló a „próbált legény” jelentéséből, és abból, hogy „házában nevelkedett”. Ábrám „próbált legénye”, vagy inasai, belső értelemben a külső emberben lévő azon jóságok, melyek csatlakozhatnak a benső emberhez. Azok, melyek a „házában nevelkedett”, belső értelemben ugyanazok a jóságok és igazságok, amelyek ennek az embernek megfelelnek. Ezek a dolgok több titkot tartalmaznak, mint ami elmondható. Első helyen ezek vannak – a kísértések elleni harcok után hogyan válnak a látszólagos jóságok igazi jóságokká, és hogyan kapcsolhatók össze a benső vagy középső emberrel, azon keresztül pedig a belső emberrel, ily módon Istenivé téve. Az Úr az Emberi Lényegét fokozatosan csatlakoztatta az Isteni lényegéhez a kísértések elleni harcok és győzelmek révén, ahogy előzőleg mondtuk. Ezeket a valódivá tett jóságokat hívják Ábrám „próbált legényének”, vagy inasoknak, mert ezek az igazság próbáját kiállták; és mivel saját erejéből szerezte meg őket, ezért hívják „házában nevelkedettnek”.

AC 1709. Háromszáz tizennyolcz. Ez jelenti minőségüket, vagyis ők a harc szent dolgai, ami a „tizennyolcas” és a „háromszázas” számban is benne van, mivel ezek a számok a hármasból és hatosból állnak. A „három” jelenti azt, ami szent (720., 901. sz.), a „hat” pedig a harcot (737., 900. sz.). Az, hogy Ábrám annyira felfegyverkezett, történelmi igazság, mégis jelkép, mint minden történelem az Igében: Mózes öt könyvében, Józsuénál, a Bíráknál, Sámuelnél, a Királyoknál, Dánielnél és Jónásnál, ahol a számok szintén titkokat tartalmaznak. Semmit sem írtak le az Igében, ami nem ilyen természetű lenne, különben nem lenne az Igében. Másként nem lenne fontos, hogy Ábrám háromszáztizennyolc embert fegyverzett fel, hogy ezek kipróbáltak voltak és házában nevelkedtek, emellett több más dolgot, amelyet ebben a fejezetben mondanak.

AC 1710. És üldözve nyomula Dánig. Ez jelenti a tisztulás kezdetét, ami nyilvánvaló a dolgok kapcsolatából belső értelemben. Az „ellenség üldözése” itt a jóságokkal és igazságokkal lévő gonoszságok és hamisságok, valamint az ezeket jóságként és igazságként feltüntető dolgok kiűzése, ezáltal megszabadítva és megtisztítva őket. A „Dánig” jelenti Kánaán legvégső határát, amely az Ige sok passzusából nyilvánvaló; mint Sámuelnél is:

„Hogy elveszem a királyságot Saulnak házától, és megerősítem Dávidnak székét az Izráel és a Júda felett, Dántól fogva mind Bersebáig.” (Sámuel II. könyve 3:10)

Újra:

„Gyűjtsd magadhoz az egész Izráelt Dántól fogva mind Bersebáig” (Sámuel II. könyve 17:11)

Ismét:

Monda azért Dávid Joábnak: Menj el, járd be Izráelnek minden nemzetségeit, Dántól fogva Beersebáig (Sámuel II. könyve 24:2)

A Királyok könyvében:

„És lakozék Júda és Izráel bátorsággal, kiki mind az ő szőlőtője és fügefája alatt. Dántól fogva Bersebáig” (Királyok I. könyve 4:25)

Ezekből a passzusokból nyilvánvaló, hogy Dán volt Kánaán legtávolabbi határa, ahova a külső ember jóságait és igazságai megfertőző ellenségeket üldözték. De mivel Dán Kánaán határa, emiatt Kánaánon belül volt, ezért még ott sem maradhattak, hanem tovább üldözték őket, nevezetesen „Hóbáig, a mely Damaskustól balra esik" – ez egyértelmű a következő versből – és ily módon elérték a megtisztulást. Kánaán földje szent értelemben, ahogy már mondtuk, az Úr királyságát jelenti, ezáltal a szeretet vagy jóság mennyei dolgait, és elsődlegesen az Úrral lévő jóságot.

AC 1711. 15. vers. És csapatokra oszolván ellenök éjszaka ő és szolgái, megveré őket, és űzé őket mind Hóbáig, a mely Damaskustól balra esik. „És csapatokra oszolván ellenök éjszaka” jelenti az árnyékot, amelyben a látszólagos jóságok és igazságok voltak; „ő és szolgái” jelentik az értelmes embert és a benne levő engedelmeskedő dolgokat; „és megveré őket” jelenti a megvédést; „és űzé őket mind Hóbáig, a mely Damaskustól balra esik” jelenti azt, hogy ez meddig terjedt.

AC 1712. „És csapatokra oszolván ellenök éjszaka” jelenti az árnyékot, amelyben a látszólagos jóságok és igazságok voltak, ami nyilvánvaló az „éjszaka” jelentéséből, amely egy árnyék. Akkor mondják, hogy árnyék van, amikor nem tudják, hogy a jóság és igazság látszólagos vagy valódi-e. Amikor valami jónak és igaznak tűnik, felteszik, hogy az valódi jó és igaz. A látszólagos jóságként és igazságként megjelenő gonoszságok és hamisságok okozzák az árnyékot, így tüntetve fel őket valódinak. Akik tudatlanságban élnek, azt hiszik, hogy az általuk cselekedett jó maguknak köszönhető, és hogy az általuk vélt igazság a sajátjuk, valamint ugyanígy van azokkal is, akiknek maguknak tulajdonítják a jócselekedeteket, és ezt még a saját érdemüknek is tekintik, nem tudván, hogy ebben az esetben nem jók, bár jónak tűnnek, és hogy az önmaguknak tudott érdemek a homályos és sötét gonoszságok és hamisságok. Ugyanez van számos más esetben is.

\[2\] A bennük rejlő gonoszság és hamisság fajtája és mértéke még akkor sem látható olyan jól a testi életben, mint a másik életben, mert ott olyan, mintha ragyogó napfénynél néznénk. A helyzet egy kicsit más, ha mindez nem megerősített tudatlanságból történik, ugyanis ilyenkor a gonoszságok és hamisságok könnyen eloszlathatók. Ha azonban az ember megerősíti magát abban a hitben, hogy saját erejéből tehet jót és állhat ellen a gonosznak, ezáltal kiérdemelve az üdvözülést, akkor ez az elgondolás megmarad, és a jót gonosszá, az igazságot hamissággá változtatja. Ennek ellenére az a helyénvaló, ha az ember úgy cselekszik jót, mintha magától tenné. Ezért nem szabad lanyhulnia, azt gondolván, hogy „ha magamtól úgyse tehetek semmi jót, akkor várnom kéne a közvetlen behatásra”, és így passzív állapotban maradnia, ugyanis ez nem lenne helyénvaló, mégis úgy kell tennie jót, mintha magától tenné. Amikor arra a jóra gondol, amit tesz vagy tett, arra kell gondolnia és azt kell elfogadnia és hinnie, hogy az Úr végezte el benne a munkát.

\[3\] Ha lanyhulnak az ilyen erőfeszítései és nem gondolkozik az előzőek szerint, akkor az Úr nem tud vele dolgozni. Az Úr nem tud befolyni olyan valakibe, aki megfosztja magát mindentől, amelybe az erő befolyhat. Ez olyan, mintha valaki nem lenne hajlandó megtanulni semmit anélkül, hogy ő maga fel ne fedezné; vagy ha valaki nem tanítana semmit addig, amíg a szájába nem rakják a szavakat; vagy ha valaki nem lenne hajlandó megpróbálni semmit, amíg akarat nélküli bábként cselekvésre nem kényszerítenék. Ám ha ezeket a dolgokat megcsinálná, még dühösebb lenne a lélektelen dologhoz való hasonlatossága miatt. Amikor az Úr serkenti az emberben a dolgokat, akkor az számára úgy tűnik, mintha önmagától származna. Ennélfogva ez egy örök igazság, és az ember nem önmagától él e szerint; ám ha nem úgy tűnne, hogy önmagától él, akkor egyáltalán nem is élhetne.

AC 1713. „Ő és szolgái” jelentik az értelmes embert és a benne levő engedelmeskedő dolgokat, ami nyilvánvaló az „ő” jelentéséből, amely Ábrám, a benső ember (fent már tárgyaltuk), valamint a „szolgák" jelentéséből, amelyek az engedelmeskedő dolgokat jelképezik. Minden dolgot, amely a külső emberrel volt annak megszabadítása és megvédése előtt, „szolgának” hívnak, mert nem csinálnak mást, mint alávetik magukat a benső ember akaratának. Például: a külső emberben van jóindulat és ismeretanyag – az előbbi a benső ember jóságaiból, az utóbbi ugyanannak az igazságaiból származik. Amikor ezek a benső emberrel összhangban cselekednek, akkor azt mondják rájuk, hogy szolgálnak és engedelmeskednek. A „szolgák” ezért itt semmi mást nem jelentenek, mint azokat a dolgokat a külső emberben, amelyek engedelmeskednek.

AC 1714. Megveré őket. Az, hogy ez jelenti a megvédést, nyilvánvaló a kapcsolatból, ezért nem is magyarázzuk el.

AC 1715. És űzé őket mind Hóbáig, a mely Damaskustól balra esik. Ez jelenti azt, hogy ez meddig terjedt, nyilvánvaló Hóba jelentéséből, mely Damaszkusztól balra esik. Azt nem lehet tudni hol feküdt Hóba, mivel később már nem említik az Igében. Damaszkusz azonban Szíria legfontosabb városa volt (Sámuel II. könyve 8:5, 6, Ésaiás 7:8), és majdnem ugyanazt jelenti, mint Szíria (Mózes I. könyve 10:22). Kánaán földjének legtávolabbi határát, Dán mellett, úgy írják le, mint Damaszkuszt Ámósnál:

_„Majd viszitek hát Szikkútot, a ti királyotokat és Kijjunt, a ti képeiteket, a ti isteneitek csillagát, a melyet ti csináltatok magatoknak. És Damaskuson túlra száműzlek titeket”_ (Amós 5:26, 27) 

A szent föld, vagy az Úr királyságának határát észak felé szintén „Damaskus határának” nevezték (Ezékiel 47:16-18; 48:1). Itt, ahol azt mondják, hogy megverték és elűzték őket Hóbáig, mely Damaszkusztól balra esik, a látszólagos jóságok és igazságok megtisztulásának mértékére gondolnak. Ám hacsak nem tudható, hogy milyen volt a látszólagos jóságok és igazságok jellege, és hogy milyen eszközökkel tisztították meg őket, hogy igaziak legyenek, nem lehet megmagyarázni, mit is jelent itt pontosan Hóba, mely Damaszkusztól balra esik; csupán általános módon, azaz, hogy megtisztultak.

AC 1716. 16. vers. _És visszahozá mind a jószágot; Lótot is, az ő atyjafiát jószágával egybe visszahozá, meg az asszonyokat és a népet_. „És visszahozá mind a jószágot” jelenti azt, hogy a belső ember minden dolgot egy megfelelő állapotra csökkentett a külső emberben; „Lótot is, az ő atyjafiát jószágával egybe visszahozá” jelenti a külső embert és a hozzá tartozó összes dolgot; „meg az asszonyokat és a népet” jelenti mind a jóságokat, mind az igazságokat.

AC 1717. És visszahozá mind a jószágot. Ez jelenti azt, hogy a belső ember minden dolgot egy megfelelő állapotra csökkentett a külső emberben, ami látható a ”visszahozá mind a jószágot” jelentéséből. A „jószág” itt azok a dolgok, melyeket Khédolaomer és a vele lévő királyok elvettek az ellenségtől, ahogy azt előzőleg mondtuk. Khédolaomer és a vele lévő királyok jelentik a külső ember jóságait és igazságait. A jószágok, melyeket elvettek az ellenségtől, semmi más, mint az, hogy megfosztották őket attól az erőtől, hogy gonosz dolgot tegyenek, és hamisat gondoljanak. Ezeket jelenti Szodoma és Gomora gazdagsága, és mind az az étel, amit elvettek. (11. vers)

\[2\] Az ilyen természetű ügyet nem lehet néhány szóval ismertetni, de az ez után következők talán nyújthatnak némi fogalmat róla. Az, aki harcol a kísértések ellen és legyőzi azokat, egyre több erőt (potestas) szerez magának a gonosz szellemek, vagy a pokoli társaság felett, egészen addig, amíg azok már nem merik kísérteni őt. De amilyen gyakran győzedelmeskednek, az Úr oly gyakran teszi rendbe a jóságokat és igazságokat, amelyek alapján a harcot elkezdték, és ezáltal olyan gyakran tisztulnak is meg. Amennyire pedig megtisztultak, a szeretet mennyei dolgai annyira vannak beültetve a külső emberbe, és létrejön egy kapcsolat. Ezek azok a dolgok, melyet a jószágok visszahozása jelent.

\[3\] Aki azt feltételezi, hogy a külső embert kapcsolatba lehet hozni a kísértések elleni harc nélkül is, az téved, ugyanis a kísértések a gonoszságok és hamisságok szétoszlatásának, és a jóságokba és igazságokba való bevezetésnek az eszközei, valamint ezek kényszerítik a külső ember dolgait engedelmességre. Így szolgálhatja ez a belső, vagy értelmi embert, és rajta keresztül a bensőt, azaz az Úr a belső emberen keresztül tevékenykedik. Ezeket a dolgokat eredményezik a kísértések, amit senki sem tudhat, csak az, aki a kísértéseken keresztül újjászületett. Azonban azt, hogy ez hogyan történik, nem igazán lehet leírni, még a legáltalánosabb módon sem, mivel az ember nem tudja, hogy miből és hogyan történik – ez ugyanis az Úr Isteni cselekvése.

AC 1718. Lótot is, az ő atyjafiát jószágával egybe visszahozá. Ez jelenti a külső embert és a hozzá tartozó összes dolgot, ami nyilvánvaló „Lót” jelentéséből, aki a külső ember, ahogy azt előzőleg számtalanszor kijelentettük. Mi a külső ember, napjainkban alig tudott. Azt gondolják, hogy csak az, ami a testhez tartozik, alakítja a külső embert; ilyen az érzékelés képessége, vagyis a tapintás, ízlelés, szaglás, hallás és látás, valamint az étvágy és örömök. Azonban ezek a legkülső embert alkotják, és csupán testiek. A tudás, mely az emlékezethez tartozik, és a szeretet hatásai, melyekkel az embert beoltották, valamint az értelem képességei, melyek a szellemhez tartoznak, azokkal az örömökkel együtt, melyeket a szellem élvez, alkotják a külső embert. Igazából ezek alkotják a külső embert, ami nyilvánvaló a másvilágon lévő emberekből, vagyis a szellemekből. Nekik is hasonló módon van külső emberük, valamint hasonló módon van belső, és legbelső emberük is. A test csak egy burok, egy kéreg, amelyet feloszlatnak annak érdekében, hogy az ember igazán élhessen, és hogy minden dolog, amely hozzá tartozik, még csodálatosabbá váljon.

AC 1719. Meg az asszonyokat és a népet. Ez jelenti mind a jóságokat, mind az igazságokat, ami látható a „feleségek” és a „lányok” jelentéséből, lévén ők a jóság (489., 491., 568., 915. sz.). Itt az „asszony” szót használják a feleség és leány helyett. Emellett a „nép” jelentéséből is, amely az igazság (1259., 1260. sz.).

AC 1720. 17. vers. _Minekutánna pedig visszatért Khédorlaomernek és a vele volt királyoknak megveréséből, kiméne ő elébe Sodomának királya a Sáve völgyébe, azaz a király völgyébe._ „Minekutánna pedig visszatért Khédorlaomernek és a vele volt királyoknak megveréséből” jelenti a látszólagos jóságok és igazságok kiszabadulását és megvédését; „kiméne ő elébe Sodomának királya” jelenti azt, hogy a gonoszság és hamisság megadták magukat; „a Sáve völgyébe, azaz a király völgyébe” jelenti a külső ember akkori állapotát a jóságokhoz és igazságokhoz mérten.

AC 1721. Kiméne ő elébe Sodomának királya. Ez jelenti azt, hogy a gonoszság és hamisság megadja magát, nyilvánvaló „Sodomának királya” jelentéséből, aki a gonoszság és hamisság, amely ellen a harc folyt, és a „kiméne elébe” jelentéséből, ami az, hogy megadja magát. Itt Szodomának királyáról beszélnek, mert a helyzet az, hogy a gonoszság és hamisság itt sorozatosan megadja magát, de vele kifejezetten a (21. versben) foglalkoznak.

AC 1722. Minekutánna pedig visszatért Khédorlaomernek és a vele volt királyoknak megveréséből. Ez jelenti a látszólagos jóságok és igazságok kiszabadulását és megvédését, ami nyilvánvaló az előző dolgokból, és amit már mondtuk Khédorlaomerról és a vele lévő királyokról.

AC 1723. A Sáve völgyébe, azaz a király völgyébe. Ez jelenti a külső ember akkori állapotát a jóságokhoz és igazságokhoz mérten, ez látható a „Sáve völgy” és a „király völgye” jelentéséből. „Sáve völgye” jelenti a külső ember jóságait; a „király völgye” pedig annak igazságait. A külső embert „völgynek” hívják az alábbi tény miatt. Minél külsőbb valami, annál alacsonyabb rendű, és minél belsőbb, annál magasabb rendű. Az, hogy a „király” az igazságot jelenti, előzőleg elmondtunk (1672. sz.).

AC 1724. 18. vers. _Melkhisédek pedig Sálem királya, kenyeret és bort hoza; ő pedig a Magasságos Istennek papja vala._ „Melkhisédek” jelenti az Úrban lévő legbelsőbb ember mennyei dolgait; „Sálem királya” jelenti a béke állapotát a belső, vagy értelmi dolgokhoz mérten; „kenyeret hoza” jelenti a mennyei dolgokat és a belőlük fakadó felfrissülést; „bort” jelenti a szellemi dolgokat és a belőlük eredő felfrissülést; „ő pedig papja vala” jelenti a szeretet szentségét; „a Magasságos Istennek” jelenti a belső embert, aki Jehova.

AC 1725. Melkhisédek. Ez jelenti az Úrban lévő legbelsőbb ember mennyei dolgait, ami látható a „Melkhisédek” név jelentéséből, amit most magyarázunk meg, valamint az előző és következő dolgokból. Azt, hogy mi a belső ember, mi a legbelső ember és mi a külső ember, már eléggé megmutattuk előzőleg. Azt is, hogy a legbelsőbb ember a belső emberen keresztül folyik a külsőbe; valamint azt, hogy a legbelsőbb ember a mennyei dolgok vagy a szellemi dolgok által folyik a belső emberbe. Mennyei dolgok vannak az újjászületett embereknél, vagyis azoknál, akik az Úr iránti, valamint felebaráti szeretetben élnek. Szellemi dolgok vannak minden embernél, bármilyen legyen a tulajdonsága, mivel a világossága vagyis a képessége, hogy gondolkodjon és beszéljen, és ember legyen, a mennyekből jön. Ezzel kapcsolatban lásd, amit már előzőleg elmondtunk (1707. sz.).

\[2\] A legbelsőbb ember mennyei dolgai mindazokkal vannak, akiknek mennyei szeretetük van, ahogy azt gyakran mondtuk előzőleg. Ezeket a mennyei dolgokat, melyek az Úr legbelsőbb emberében vannak, vagy az Úr legbelsőbb emberét, mint mennyei dolgokat, „Melkhisédeknek” hívják. Az Úrban lévő belső ember maga Jehova volt. A legbelsőbb ember, mikor megtisztult a kísértések elleni harcban, szintén Istenivé és Jehovává vált. Hasonló módon a külső is, de most, amikor a legbelsőbb ember a kísértések elleni harcban volt, még nem tisztult meg a kísértések elleni harc által, ezt hívják „Melkhisédek” mennyei dolgainak, vagyis „szentség és igazságosság királyának”.

\[3\] Az, hogy ez igazán így van, látható Dávidnál, ahol az Úr kísértések elleni harcával foglalkoznak hasonló módon, és végül a legbelsőbb emberének mennyei dolgait „Melkhisédeknek” nevezik. Dávidnál:

_„Monda az Úr az én uramnak: Ülj az én jobbomon, a míg ellenségeidet zsámolyul vetem a te lábaid alá. A te hatalmad pálczáját kinyújtja az Úr Sionból, mondván: Uralkodjál ellenségeid között! A te néped készséggel siet a te sereggyűjtésed napján, szentséges öltözetekben; hajnalpir méhéből leszen ifjaidnak harmatja. Megesküdt az Úr és meg nem másítja: Pap vagy te örökké Melkhisedek rendje szerint. Az Úr a te jobbod felől; megrontja az ő haragja napján a királyokat”_ (Zsoltárok könyve 110:1-5)

Itt az Úr kísértések elleni harcával foglalkoznak a poklok ellen, amint az előttünk lévő fejezet minden szavából látható. Az Úrral foglalkoznak, aki Ő maga tanít (Máté 22:41-43, Márk 12:36, Lukács 20:42-44); „vetem a te ellenségeidet a te lábaid alá zsámolyul”, „hatalom napja”, „lesújt a királyokra a haragjának napján” jelenti a kísértések elleni harcokat, és a győzelmeket.

AC 1726. Sálem királya. Ez jelenti a béke állapotát a belső, vagy értelmi dolgokhoz mérten, ami nyilvánvaló „Sálem” jelentéséből. Eredeti nyelven „Sálem” „békét” jelent és „tökéletességet”, így a béke valamint a tökéletesség állapotát is. A béke állapota az Úr királyságának állapota. Ebben az állapotban az Úr mennyei és szellemi dolgai olyanok, mintha reggelükben, vagy tavaszukban lennének, mivel a béke hasonló a kora reggeli hajnalhoz, és a tavaszhoz kikelet idején. A hajnalnak és a tavasznak köszönhetően minden dolog tele van élvezettel és örömmel. Minden tárgyra hatással van általában a hajnal és a tavasz. Így van a béke állapotával is az Úr királyságában: a béke állapotában minden mennyei és szellemi dolog mintha reggelén vagy tavaszi virágzása során, mosolyogva, vagyis magában a boldogságban létezne. A béke állapota hatással van mindenre, mert az Úr maga a béke. Ezt jelenti Sálem Dávidnál is:

_„Ismeretes az Isten Júdában, nagy az ő neve Izráelben. Mert hajléka van Sálemben, és lakhelye Sionban.”_ (Zsoltárok könyve 76:2, 3)

Amikor egy ember a kísértésekkel harcol, viszonzásul a az Úr megajándékozza a béke állapotával, és így felfrissül. „Sálem” itt a béke állapotát jelenti, ugyanígy jelenleg a „kenyér és bor” is, amelyek mennyei és szellemi dolgokat jelentenek, valamint ennélfogva békében lévő mennyei és szellemi dolgokat is, ami viszont maga a felüdülés állapota.

AC 1727. Kenyeret és bort hoza. Az, hogy a „kenyeret hoza” jelenti a mennyei dolgokat és a belőlük fakadó felfrissülést, és a „bort hoza” jelenti a szellemi dolgokat és a belőlük fakadó felfrissülést, nyilvánvaló a „kenyér” jelentéséből, ami mennyei (276., 680, sz.), és a „szőlő”, a „bor” és a „szőlőskert” jelentéséből, ami szellemi (1069., 1071. sz.). Mivel a „kenyér” jelenti a mennyei dolgokat, a „bor” pedig a szellemi dolgokat, azok az Utolsó Vacsora jelképévé váltak. Az, hogy Melkhisédek hozta a kenyeret és a bort, hasonló jelentéssel bír. A kenyér az Ősi Egyházban minden mennyei dolog jelképe volt, a bor pedig a szellemi dolgoké, így itt az Úré, akitől minden mennyei és szellemi ered.

AC 1728. Ő pedig papja vala. Ez jelenti a szeretet szentségét, ami nyilvánvaló a „pap” igebeli jelentéséből. Két dolog van, amivel kapcsolatban az Úrról beszélnek, azaz, hogy Ő a Király, és Ő a Pap. A király vagy királyság jelenti a szentséget, amely az igaz; a pap, vagy papság jelenti a szentséget, amely a jó. Az előbbi az Isteni szellemi, az utóbbi pedig az Isteni mennyei. Az Úr, mint Király kormányoz minden egyes, és az összes dolgot a világegyetemben az Isteni igazság, a Pap pedig az Isteni jóság révén. Az Isteni igazság az Ő egyetemes királyságának egyetlen rendje, melynek minden törvénye az igazság, vagy az örök igazságok, míg az Isteni jóság a rend egyetlen alapja, melynek minden dolga a könyörületességből származik. Az Úrról mindkettőt elmondják. Amennyiben az Isteni igazság egyedül az Övé lenne, semmilyen halandót nem lehetne megmenteni, mert az igazságok pokolra ítélnek mindenkit; de az Isteni jóság, amelyet a könyörületesség táplál, a pokolból a mennybe emel. Ezeket a dolgokat képviselik a királyok és a papok a zsidó egyházban, és ugyanezt képviseli Melkhisédek is, mint Sálem királya, és a Magasságos Isten papja.

AC 1729. A Magasságos Istennek. Ez jelenti a belső embert, aki Jehova, nyilvánvaló abból, amit már számtalanszor elmondtunk az Úr legbelső emberéről, mely maga Jehova, így az Úr is ugyanaz, mint Jehova, az Atya; ahogy Ő maga mondja Jánosnál:

_Én vagyok az út, az igazság és az élet. Monda néki Filep: Uram, mutasd meg nékünk az Atyát! Monda néki Jézus: Annyi idő óta veletek vagyok, és még sem ismertél meg engem, Filep? a ki engem látott, látta az Atyát; mimódon mondod azért te: Mutasd meg nékünk az Atyát? Nem hiszed-é, hogy én az Atyában vagyok, és az Atya én bennem van? Higyjetek nékem, hogy én az Atyában vagyok, és az Atya én bennem van; ha pedig nem, magokért a cselekedetekért higyjetek nékem._ (János 14:6, 8-11.)

\[2\] Az Úr Emberi Lényegét hívják az „Ember fiának”, mely a kísértések elleni harcok után egyesült az Ő Isteni Lényegével, így magát Jehovává tette; ezért a mennyben nem ismernek más Jehovát, Atyát, mint az Urat. (15. sz.) Az Úrnál minden Jehova; nemcsak az Ő legbelsőbb, és belső embere, hanem a külső embere, maga a teste is; ezért emelkedett egyedül Ő a mennybe a testével együtt, ahogy ezt az evangéliumokban egyértelműen kinyilatkoztatták, ahol a feltámadásával foglalkoznak; valamint magából az Úr szavaiból is tudhatjuk:

_Miért támadnak szívetekben okoskodások? Lássátok meg az én kezeimet és lábaimat, hogy én magam vagyok: tapogassatok meg engem, és lássatok; mert a léleknek nincs húsa és csontja, a mint látjátok, hogy nékem van! És ezeket mondván, megmutatá nékik kezeit és lábait._ (Lukács 24:38-40.)

AC 1730. 19. vers. _És megáldá őt, és monda: Áldott legyen Ábrám a Magasságos Istentől, ég és föld teremtőjétől._ „És megáldá őt” jelenti a mennyei és szellemi dolgok élvezetét; „és monda: Áldott legyen Ábrám a Magasságos Istentől” jelenti az Úr belső emberét, aki az Ő legbelsőbb embere révén élvezi a jóságot; „ég és föld teremtőjétől” jelenti a legbelsőbb ember, vagy Jehova csatlakozását a belső és a külső emberhez.

AC 1731. És megáldá őt. Ez jelenti a mennyei és szellemi dolgok élvezetét, ami látható a „megáldá” jelentéséből, ami minden jóság élvezete (981., 1096. sz.). Azok élveznek minden jóságot, akik élvezik a mennyei és szellemi jóságokat, mert minden jó, bármi legyen is a neve, ezekből származik. Azok a dolgok, amelyeket ez a vers tartalmaz, bizonyítják és kinyilatkoztatják az Úr Emberi Lényének és Isteni Lényének egyesülését, mely az áldást magában foglalja.

AC 1732. És monda: Áldott legyen Ábrám a Magasságos Istentől. Ez jelenti az Úr belső emberét, aki az Ő legbelsőbb embere révén élvezi a jóságot. Ez hasonló módon nyilvánvaló az „áldás” jelentéséből, amely a jóságok élvezete, ahogy az előbb is mondtuk, valamint „Ábrám” jelentéséből, aki a belső, vagy észbeli ember, vele foglalkoztak a 13. versben. Ugyancsak látható a „Magasságos Isten” jelentéséből, aki az Úr legbelsője, mely témával előzőleg szintén foglalkoztunk. „Ábrám, ahogy előzőleg mondtuk, a belső vagy észbeli embert jelenti, aki egyesül a legbelső emberrel, vagy Jehovával a kísértések elleni harc és győzelem által. A belső ember esete a következő. A belső ember, ahogy már mondtuk, középen áll a legbelsőbb és külső ember között, és képessé teszi a legbelsőbb embert a külsőbe folyni, mert a belső ember nélkül nem lenne érintkezés. Ez hat a mennyei, és szellemi dolgok érintkezésére is. Amikor a mennyei dolgok érintkezéséről van szó, „Melkhisédeknek” hívják, azonban amikor szellemiről, „Ábrám, a zsidónak” nevezik.

AC 1733. Ég és föld teremtőjétől. Ez jelenti a legbelsőbb ember, vagy Jehova csatlakozását a belső és a külső emberhez; ez az ”ég és föld” jelentéséből tűnik ki. A belső embert „mennynek”, a külsőt pedig „földnek” hívják. Annak oka, amiért a „menny” jelenti a belső embert, az, hogy az ember belsői a menny képe, azaz egyfajta kis menny. Elsődlegesen az Úr belső embere a menny, mert az Úr a mindenség az összes mennyekben, így maga a menny is. Ebből következik, hogy a külső embert földnek hívják. Ugyanez az oka annak is, hogy az „új mennyek” és az „új föld”, melyről a Prófétáknál és a Jelenések könyvében beszélnek, semmi mást nem jelentenek, mint az Úr királyságát, és mindenkit, aki az Úr királyságában van, vagy akiben az Úr királysága van. Az, hogy az „ég és föld” ezen dolgokat jelenti, látható a „menny” (82., 911. sz.) és „föld” (82., 620., 636., 913. sz.) magyarázatokból.

\[2\] Az, hogy itt a „Magasságos Isten, ég és föld teremtője” jelenti az Úrban lévő legbelsőbb ember összekapcsolódását a belső, és külső emberrel, látható abból a tényből, hogy az Ő legbelsőbb emberéhez mérten az Úr maga Jehova volt. Mivel a legbelsőbb ember, vagy Jehova, vezette és irányította a külsőt, mint egy apa a fiát, ezért Jehovához viszonyítva, mint külső ember, őt „Isten Fiának” hívták, míg az anyjához viszonyítva „Ember Fiának” hívták. Az Úr legbelsőbb emberét, mely maga Jehova, hívják itt a „Magasságos Istennek”, és mielőtt a teljes csatlakozás, vagy egyesülés létre jött volna, az „Ég és föld teremtőjének” hívták, vagyis minden olyan dolog teremtőjének, amely a belső és a külső emberben van. Ezért jelenti ezt, ahogy előzőleg mondtuk, az „ég és a föld”.

AC 1734. 20. vers. _Áldott a Magasságos Isten, a ki kezedbe adta ellenségeidet. És tizedet ada néki mindenből._ „Áldott a Magasságos Isten” jelenti az Úr legbelsőbb emberét; „a ki kezedbe adta ellenségeidet” jelenti a győzelmet „És tizedet ada néki mindenből” jelenti a győzelemből származó maradványokat.

AC 1735. Áldott a Magasságos Isten. Ez jelenti az Úr legbelsőbb emberét, ami nyilvánvaló azokból a dolgokból, melyeket éppen most mondtunk el a legbelsőbb emberről. Az Ősi Egyházban Jehovát „Magasságos istennek” hívták azon oknál fogva, mert a „magasság” képviselte és jelentette azt, ami a legbelsőbb, így a „Magasságos” jelentette azt, ami legbelül van. Ennélfogva az Ősi Egyház istentiszteleteit magas helyeken, dombokon, és hegyeken tartotta. A legbelsőbb ugyanúgy viszonylik a külsőhöz és a belsőhöz, mint a legmagasabb az alacsonyabbhoz és a legalacsonyabbhoz. A Magasságos, vagy Legbelső a Szeretet Mennyeije, vagy maga a Szeretet. Jehova, vagy az Úr legbelsőbb embere volt a Szeretet egyetlen Mennyeije, vagyis a Szeretet maga, melyhez semmilyen más tulajdonság nem illik, mint a tiszta Szeretet, és tiszta Könyörületesség a teljes emberi faj felé. Ez a könyörületesség olyan, hogy meg akar menteni mindenkit, az örökkévalóságig boldoggá akarja tenni őket, és mindazt odaajándékozza nekik, amivel rendelkezik. A tiszta könyörületesség a szeretet erős erejével viszi mindazokat, akik hajlandóak követni, a mennybe, vagyis magához. Ez a Szeretet maga Jehova.

\[2\] Semmi mást nem lehet kijelenteni, csak a Szeretetet. Ebből a Szeretetből van - mert Szeretetben van, vagy maga a Szeretet – minden élet egyetlen Léte (Esse), vagyis maga az Élet. Mivel Jehova egyedül az élet Léte, vagy maga az Élet, mint ahogy egyedül Ő a Szeretet, minden egyes és az összes dolog ebből meríti létét és életét; senki sem lehet és élhet magától, egyedül Jehova, vagyis egyedül az Úr. Mivel senki sem lehet és élhet magától, csak egyedül az Úr, ezért az érzékek megtévesztése, hogy az emberek úgy látják, hogy maguktól élnek. Az angyalok tisztán észlelik, hogy nem maguktól élnek, hanem az Úrtól, mivel az Úr életének egyetlen létében élnek, azaz az Ő szeretetében vannak. De a többieken kívül még velük is azt láttatják, mintha maguktól élnének, kimondhatatlan szeretetben. Ezért az Úrban élni kizárólag akkor lehetséges, ha a szeretetében élünk, vagyis ha szeretetben élünk felebarátainkkal.

AC 1736. Az, hogy az Úr Jehova, akit a „Magasságos Istennek” hívnak, nyilvánvaló az Igéből. Ésaiásnál:

_„Mert férjed a te Teremtőd, seregeknek Ura az Ő neve, és megváltód Izráelnek Szentje, az egész föld Istenének hívattatik.”_ (Ésaiás 54:5)

Ahol világos, hogy a seregeknek Ura és Izráelnek Szentje az, aki egyedül az Úr, „férjed a te Teremtőd” és „ az egész föld Istene”. Újra:

_„Megváltód, Izráelnek Szentje: Én vagyok az Úr, Istened”_ (Ésaiás 48:17)

Újra:

_„Én megsegítlek, szól az Úr, a te megváltód, Izráelnek Szentje”_ (Ésaiás 41:14)

Az „Izráelnek Szentje” és „Izráelnek Istene” kifejezések sokszor előfordulnak. Az, hogy az Úr Izrael Szentje és Izrael Istene, teljesen nyilvánvaló abból, hogy láták az Izráel Istenét, és annak lábai alatt valami zafir fényű tárgy vala, és olyan tiszta, mint maga az ég. (Mózes II. könyve 24:10).

\[2\] A zsidó egyház senki mást nem ismert el, és hívott Jehovának, mert az egy Isten Jehovát imádta; és még inkább ez volt helyzet – mely legtöbbjük számára ismeretlen volt – mert ennek az egyháznak összes szertartása az Urat képviselte, és az Ige minden dolga belső értelemben az Ő kifejezése volt. Ésaiásnál:

_„Elveszti a halált örökre, és letörli az Úr Isten a könyhullatást minden orczáról: És szólnak ama napon: Ímé Istenünk, a kit mi vártunk és a ki megtart minket; ez az Úr, a kit mi vártunk, örüljünk és örvendezzünk szabadításában!”_ (Ésaiás 25:8, 9)

Itt az Úr eljövetelével foglalkoznak.

\[3\] Ugyanott:

_„Ímé, az Úr Isten jő hatalommal, és karja uralkodik! Ímé, jutalma vele jő, és megfizetése Ő előtte. Mint pásztor, nyáját úgy legelteti, karjára gyűjti a bárányokat és ölében hordozza, a szoptatósokat szelíden vezeti.”_ (Ésaiás 40:10, 11)

Itt egyértelműen az Úrról beszélnek, aki az „Úr Isten”. Az, hogy „jő hatalommal” és „karja uralkodik” jelenti, hogy le tudja győzni a poklokat saját erejéből. Ott, hogy „mint pásztor, nyáját úgy legelteti, karjára gyűjti a bárányokat és ölében hordozza, a szoptatósokat szelíden vezeti”, a szeretetéről és könyörületességéről beszélnek.

\[4\] Újra:

_Mert így szól az Úr, a ki az egeket teremté; Ő az Isten, a ki alkotá a földet és teremté azt és megerősíté; nem hiába teremté azt, hanem lakásul alkotá: Én vagyok az Úr és több nincsen! Vajjon nem én, az Úr? És nincs több Isten nálam, igaz Isten és megtartó nincs kívülem. Térjetek én hozzám, hogy megtartassatok földnek minden határai, mert én vagyok az Isten, és nincsen több!_ (Ésaiás 45:18, 21, 22)

Itt az Úr határozott beszél arról, hogy egyedül Ő Jehova és az Isten. „Alkotni a mennyet és teremteni a földet” – ez az újjászületés, ezért a menny és föld Teremtője az Újjáalkotó (16., 88., 472. sz.). Ezért az Urat gyakran hívják Teremtőnek, Alkotónak.

\[5\] Újra:

_„Hiszen Te vagy Atyánk, hiszen Ábrahám nem tud minket, és Izráel nem ismer minket, Te, Uram, vagy a mi Atyánk, megváltónk, ez neved öröktől fogva.”_ (Ésaiás 63:16)

Itt egyértelműen az Úrról beszélnek, aki egyedül a „Megváltó”. Mózesnél:

_„Vigyázz magadra előtte, és hallgass az ő szavára; meg ne bosszantsd őt, mert nem szenvedi el a ti gonoszságaitokat; mert az én nevem van ő benne.”_ (Mózes II. könyve 23:21)

A „név” jelenti a lényeget, lásd fenn (144., 145. sz.), míg az „őbenne” jelenti a legbensőbbet (1074. sz.).

\[6\] Ésaiásnál:

_„Mert egy gyermek születik nékünk, fiú adatik nékünk, és az uralom az ő vállán lészen, és hívják nevét: csodálatosnak, tanácsosnak, erős Istennek, örökkévalóság atyjának, békesség fejedelmének!”_ (Ésaiás 9:6)

Világos, hogy az Úrról beszélnek. Jeremiásnál:

_„Ímé, eljőnek a napok, azt mondja az Úr, és támasztok Dávidnak igaz magvat, és uralkodik mint király, és bölcsen cselekszik és méltányosságot és igazságot cselekszik e földön. Az ő idejében megszabadul Júda, és Izráel bátorságosan lakozik, és ez lesz az ő neve, a melylyel nevezik őt: Az Úr a mi igazságunk!”_ (Jeremiás 23:5, 6)

Nyilvánvalóan az Úrról beszél. Zakariásnál:

_„És az Úr lesz az egész földnek királya, e napon egy Úr lészen, és a neve is egy.”_ (Zakariás 14:9)

Egyértelműen az Úrról beszélnek. A „név” jelenti a lényeget.

AC 1737. A ki kezedbe adta ellenségeidet. Ez jelenti a győzelmet, ami magyarázat nélkül is látható. Az Emberi Lényeg csatlakozását az Isteni Lényeghez az Úr érte el és hajtotta végre a kísértések elleni folyamatos harcokkal és győzelmekkel, méghozzá a saját erejéből. Aki bárhogy máshogy gondolja a csatlakozás és egyesülés módját, nagyot téved. Az Úr ezáltal igazságossá vált. A csatlakozás és egyesülés a Szeretet Mennyeijének, vagyis magának a Szeretetnek köszönhető, amely, ahogy előzőleg mondtuk, Jehova. Az emberek csatlakozása az Úrhoz szintén a kísértések, valamint a hit szeretetbe való ültetése által jön létre. Amennyiben nincs hit a szeretetben, vagyis ha az ember nem kapja meg a hit dolgaiból a hit életét, azaz az emberszeretetet, akkor nincs csatlakozás. Egyedül így lehet őt követni, vagyis így lehet csatlakozni az Úrhoz, ahogy az Ő Emberi Lényege csatlakozott Jehovához. Mindezeket az „Isten fiainak” hívják, mivel az Úr egyedül az „Isten Fia”, és ők pedig ezért a képmásává válnak.

AC 1738. És tizedet ada néki mindenből. Ez jelenti a győzelemből eredő maradványokat, ami nyilvánvaló a „tized” jelentéséből, lévén azok a maradványok (576. sz.). Mik azok a maradványok, látható az előzőekből (468., 530., 560., 561., 661., 1050. sz.) – vagyis a szeretet és emberszeretet mindazon állapotai, következésképpen az ártatlanság és béke állapotai, melyekkel az embert megajándékozták. Ezeket az állapotokat az embernek a csecsemőkorban adták, de fokozatosan csökken, ahogy az ember a felnőtt korba ér. Amikor egy ember újjászületik, akkor új maradványokat is kap az előzőek mellé: egy új életet. Ezekből a maradványokból, vagy a maradványok által ember az ember. A szeretet és az emberszeretet állapota, és az ártatlanság nélkül – mely állapotok az ember egyéb más állapotaiba beépülnek – az ember nem ember, hanem rosszabb, mint bármelyik vadállat. A kísértések elleni harcban megszerzett maradványok azok, amelyeket ezek jelentik. Ezeket a maradványokat jelentik a címek, amelyeket Melkhisédeknek adott Ábrám; valamint ezek a szeretet összes mennyei dolgai, melyet az Úr nyert el Magának a folyamatos harcokkal és győzelmekkel, melyek által folyamatosan egyesült az Isteni Lényegével, amíg Emberi Lényege hasonló módon Szeretetté, vagy az élet Létévé, azaz Jehovává vált.

AC 1739. 21. vers. _És monda Sodoma királya Ábrámnak: Add nékem a népet, a jószágot pedig vedd magadnak._ „És monda Sodoma királya” jelenti a gonoszságot és hamisságot, amelyet legyőztek; „Ábrámnak” jelenti az Úr észbelijét; „Add nékem a népet, a jószágot pedig vedd magadnak” jelenti, hogy Ő ad nekik életet, és nekik nem kell más dolgokkal törődni.

AC 1740. És monda Sodoma királya. Ez jelenti a gonoszságot és hamisságot, amelyet legyőztek, ami nyilvánvaló „Szodoma” jelentéséből, amely a gonoszság és hamisság, ahogy azt a fenti fejezetben már megmutattuk. Azt mondják a 17. versben, hogy Szodoma királya kiment, hogy találkozzon Ábrámmal, ami azt jelenti, hogy a gonoszság és hamisság megmutatta magát. Most azt is hozzátették, hogy ők könyörögnek.

\[2\] Az, hogy a gonoszt és hamist legyőzték, vagy hogy a gonoszságokat és hamisságokat a kísértések elleni harcok által legyőzték, és aztán a jóságok és igazságok színre léptek, abból a tényből ered, hogy a gonoszságok és hamisságok szétszóródtak. Amikor ezek szétszóródtak, a jóságok és igazságok foglalták el a helyüket, és ezeket azután egyre inkább elfogadták, így megerősödtek. A gonosz szellemek azok, amelyek a gonoszságokat és hamisságokat sarkallják, és ha nem ösztönzik őket, az emberek aligha tudnák, hogy azok gonoszságok és hamisságok, amikor azonban ösztönzik őket, nyilvánvalóvá válnak. Minél tovább tart a kísértések elleni harc, annál nyilvánvalóbbá válnak a gonoszságok és hamisságok, egészen addig, amíg végül utálat tárgyai nem lesznek.

\[3\] Ahogy a gonoszságok és hamisságok szétszóródnak, a jóságok és igazságok elfoglalják helyüket; és minél nagyobb a gonoszságok és hamisságok iránt táplált utálat, annál nagyobb a szeretetet ültet be az Úr a jóságok és igazságok iránt. Továbbá minél nagyobb az utálat a gonoszságok és hamisságok iránt, annál kevésbé mernek a gonosz szellemek közeledni, mivel nem tudják elviselni a gonoszságok és hamisságok elleni undort és borzalmat, melyben az ő életük zajlik, és néha rémülettel telnek el az első közeledésükkor. Minél nagyobb a jóságok és igazságok szeretete, annál inkább szeretnek az angyalok, és az angyalokkal együtt a menny, az emberekkel lenni, mivel ők a saját életükben vannak, amikor a szeretet jóságában és a hit igazságában vannak.

AC 1741. Ábrámnak. Ez jelenti az Úr észbelijét, ami nyilvánvaló abból, amit Ábrám képvisel. Az előző két fejezetben Ábrám képviselte az Urat, az Ő gyermekkorát, míg ebben a fejezetben ő képviseli az Úr észbelijét; és akkor hívták őt „Ábrám, a zsidónak”, ahogy nyilvánvaló abból, amit elmondtunk és megmutattunk a 13. versben. Itt a képviselet ugyanaz: ebben a fejezetben Ábrám nem jelent mást, mint Ábrámot, a zsidót. Az Úr szellemije, mely csatlakozott a legbelső emberéhez, Ábrám, a zsidó, de a mennyeijét, mely csatlakozott a legbelső emberéhez, Melkhisédek képviseli és jelenti, ahogy előzőleg mondtuk.

AC 1742. Add nékem a népet, a jószágot pedig vedd magadnak. Ez jelenti, hogy Ő ad nekik életet, és nekik nem kell más dolgokkal törődni, ami nyilvánvaló a „nép” jelentéséből, lévén az élet (1000., 1005., 1040. sz.), valamint a „jószág” jelentéséből, amely más, nem annyira az élettel kapcsolatos dolog, és amelyről többet mondunk ezután.

\[2\] A gonosz szellemek élete, amelyet különösen szeretnek, az önszeretetből és világ szeretetéből fakadó érzéki vágyak élete, így a gyűlölet, a bosszú és a kegyetlenség élete. Azt feltételezik, hogy nem lesz gyönyörűség a másvilágon. Ők olyanok, mint azok az emberek – mivel emberek voltak, és megőrizték ezt a hitet az életből, amikor emberek voltak – akik egész életüket az ilyen érzéki vágyak gyönyöreinek szentelik, nem ismervén más, mint hogy az ilyen élet az egyetlen élet, és hogy ezt elvesztik, amikor végül meghalnak. De hogy milyen a jellege annak az életnek, amit szeretnek, az nyilvánvaló ennek jellegéből a másvilágon, ahol bűzös és ürülékes életté válik, és – bárminő csoda is – ezt a szagot a legélvezetesebbként érzékelik, ahogy az látható a kapcsolódó tapasztalatból (820., 954. sz.).

\[3\] Ugyanez van a démonokkal, akik, amikor az Úr kiűzte őket a dühöngő őrültekből, az életüket féltve azt kérték, hogy egy disznóba küldjék őket (Márk 5:7-13). Ezek a démonok voltak azok, akiket testi életüket a bűnös kapzsiságra áldozták, ami látható abból a tényből, hogy idejüket a másvilágon a disznók között töltik azért, mert a disznók élete megfelel a kapzsiságnak, és ez örömet szerez nekik, ahogy ez a kapcsolódó tapasztalatból nyilvánvaló (939. sz.).

AC 1743. 22. vers. _És monda Ábrám Sodoma királyának: Felemeltem az én kezemet az Úrhoz, a Magasságos Istenhez, ég és föld teremtőjéhez._ „És monda Ábrám Sodoma királyának” jelenti a választ; „Felemeltem az én kezemet az Úrhoz” jelenti az ész állapotát az Úrban; „a Magasságos Istenhez, ég és föld teremtőjéhez” jelenti a csatlakozást.

AC 1744. És monda Ábrám Sodoma királyának. Ez jelenti a választ, ami minden magyarázat nélkül nyilvánvaló.

AC 1745. Felemeltem az én kezemet az Úrhoz. Ez jelenti az ész állapotát az Úrban, ami nyilvánvaló a „felemeltem az én kezemet” jelentéséből. Felemelni a kezet az Úrhoz a test egy jele, amely az ész ragaszkodásának felel meg, ez a gesztus jól ismert. Betű szerinti értelemben, azokat a dolgokat, melyek a legbelsőbbek, vagyis az észé, a nekik megfelelő külső dolgok fejezik ki, ám belső értelemben belső dolgokat jelentenek. Ezért itt a felemeli a kezét, az eszet, vagy az ész hatásait jelenti.

\[2\] Ameddig az Úr a kísértések állapotában volt, az Úrral úgy beszélt, mint mással; amint azonban az Emberi Lényege egyesült az Isteni Lényegével, az Úrral úgy beszélt, mint saját magával. Ez az evangéliumok sok fejezetéből, valamint a prófétáknál és Dávidnál is sok helyen kiderül. Az ok teljesen nyilvánvaló abból, amit előzőleg elmondtunk az anyai örökséggel kapcsolatban. Ameddig ez megmaradt, Ő mintha távol lett volna Jehovától, de amint ez eltűnt, jelen volt és maga lett az Úr.

\[3\] Ezt világítja meg az Úr csatlakozása az angyalokhoz. Néha egy angyal nem magától, hanem az Úrtól beszél, és ilyenkor azt hiszi, hogy ő az Úr. Ilyenkor a külsői tétlenek. Egyébként a külsői élénkek. Ennek oka az, hogy az angyalok belső embere az Úr tulajdonában van. Amíg nincsenek akadályok azon a részen, mely a sajátja, addig az Úré, sőt még az Úr is. Az Úrnál azonban teljes csatlakozás, vagy örök egyesülés kovácsolódott Jehovával, így az Ő igazi Emberi Lényege is Jehova.

AC 1746. A Magasságos Istenhez, ég és föld teremtőjéhez. Ez jelenti a csatlakozást, ami kitűnik a fent elmondottakból (19. vers), ahol ugyanezek a szavak fordulnak elő, ugyanezzel a jelentéssel.

AC 1747. 23. vers. _Hogy én egy fonalszálat, vagy egy sarukötőt sem veszek el mindabból, a mi a tiéd, hogy ne mondjad: Én gazdagítottam meg Ábrámot._ „Hogy én egy fonalszálat, vagy egy sarukötőt” jelenti az összes tisztátalan természeti és testi dolgot; „sem veszek el mindabból, a mi a tiéd” jelenti, hogy a mennyei szeretetben semmi ilyen fajta nincs; „hogy ne mondjad: Én gazdagítottam meg Ábrámot” jelenti, hogy az Úr nem szerzett erőt az ilyen dolgokból.

AC 1748. Hogy én egy fonalszálat, vagy egy sarukötőt. Ez jelenti az összes természeti és testi dolgot, mely tisztátalan; ez nyilvánvaló a „sarukötő” jelentéséből. Az Igében a talp és sarok jelenti az alapvető természetit (259 sz.). A saru az, mely takarja a talpat és a sarkat; a „saru” jelenti ezért azt, ami még inkább természeti, vagyis magát a testit. A „saru” jelentése a tárgy szerint értendő. Amikor a jóságról beszélnek, a jó értelemben veszik; amikor pedig a gonoszságról, azt rossz értelemben; és mivel itt Szodoma királyának lényegével foglalkoznak, aki a gonoszságot és hamisságot jelképezi, a „sarukötő” a tisztátalan természeti és testi dolgokat jelenti. A „fonalszál” a hamisságot, a „sarukötő” a gonoszságot jelenti, és ez a legértéktelenebb mind közül, mert ez a szó kicsinyítő kifejezés.

\[2\] Az, hogy a „saru” ilyen dolgokat jelent, nyilvánvaló az Ige más fejezeteiből is; amikor Jehova megjelent Mózesnek a csipkebokor közepéből, és azt mondta Mózesnek:

_„Ne jőjj ide közel, oldd le a te saruidat lábaidról; mert a hely, a melyen állasz, szent föld.”_ (Mózes II. könyve 3:5)

Úr seregének fejedelme szintén ezt mondta Józsuénak:

_„Oldd le a te saruidat lábaidról, mert szent a hely, a melyen állasz.”_ (Józsué 5:15)

Itt mindenki láthatja, hogy a saru nem vesz el semmit a szentségből, ugyanis az ember magában véve is szent. Ezért mondják, hogy a saru képviseli az alapvető természetit és testit, melyet le kell vetni.

\[3\] Hogy tisztátalan természeti és testi, Dávidnál szintén egyértelmű:

_„Moáb az én mosdómedenczém, Edomra vetem az én sarumat”_ (Zsoltárok könyve 60:10)

A tanítványoknak szóló parancsolat hasonlókat foglal magában:

_„És ha valaki nem fogad be titeket, és nem hallgatja a ti beszédeteket, mikor kimentek abból a házból, vagy városból, lábaitok porát is verjétek le.”_ (Máté 10:14; Márk 6:11; Lukács 9:5)

Ahol a „lábak pora” hasonló jelentésű, mint a „saru”, vagyis a gonoszságból és hamisságból való tisztátalanság, mert a talp az alapvető természeti. Azért parancsolták nekik, hogy ezt tegyék, mert ekkor ők képviselők voltak, és azt gondolták, hogy a mennyei titkok egyedül ezekben van elraktározva, és nem a meztelen igazságban.

\[4\] Mivel a „saru” jelentette az alapvető természetit, a saru levétele, vagy annak meglazítása jelentette, hogy valakit megfosztanak alapvető természeti dolgaitól, mint annak az esetében, aki nem volt hajlandó sógorának kötelességeit teljesíteni; Mózesnél:

_Hogyha a férfinak nincs kedve elvenni az ő ángyát, menjen el az ő ángya a kapuba a vénekhez; Akkor járuljon hozzá az ő ángya a vének szemei előtt, és húzza le saruját annak lábáról, és köpjön az arczába, és szóljon, és ezt mondja: Így kell cselekedni azzal a férfival, a ki nem építi az ő testvérének házát. És "lehúzott sarujú háznép"-nek nevezzék az ő nevét Izráelben._ (Mózes V. könyve 25:5-10)

azt jelentve, amit megfosztottak minden természetes emberszeretettől.

\[5\] Az, hogy a saru jelenti az alapvető természetit, jó értelemben, hasonlóan nyilvánvaló az Igéből, mint Mózesnél, Áserra vonatkozólag:

_Áldott a többi fiak felett Áser! Legyen az ő atyjafiai előtt kedves, és áztassa lábát olajban. Vas és réz legyenek a te záraid_ (Mózes V. könyve 33:24, 25)

Ahol a „saru” jelenti az alapvető természetit, a „vas zár” a természetes igazságot, a „réz zár” pedig a természetes jóságot, ami nyilvánvaló a vas és réz jelentéséből. (425, 426. sz.). Mivel a „saru” jelentette az alapvető természetit és testit, annak jelképévé vált, ami a legkevésbé és leginkább haszontalan, mert az alapvető természeti és testi dolgok a leghaszontalanabbak mind közül az emberben. Ezt értette Keresztelő Szent János, amikor azt mondta:

_„De eljő, a ki nálamnál erősebb, a kinek nem vagyok méltó, hogy sarujának kötőjét megoldjam”_ (Lukács 3:16; Márk 1:7; János 1:27)

AC 1749. Sem veszek el mindabból, a mi a tiéd. Ez jelenti, hogy a mennyei szeretetben semmi ilyesmi nincs, látható abból a tényből, hogy Ábrám volt az, aki azt mondta, hogy nem vesz el semmit Szodoma királyától. Ábrám képviselte az Urat, most a győzedelmest, ezért a mennyei szeretet dolgait is, melyeket a győzelem által maga szerzett meg. Szodoma királya képviselte a gonoszt és hamisságot, melyből semmi sem volt az Úrban, mint győzőben, vagy a mennyei szeretetben.

\[2\] Azt, hogy mit jelentenek ezek a dolgok belső értelemben, csak akkor tudjuk nyilvánvalóvá tenni, ha tudjuk mi a helyzet a másvilágon. A gonosz és pokoli lelkeknél az ön- és világszeretet uralkodik. Azt gondolják, hogy ők a világmindenség istenei, és bármit megtehetnek. Amikor őket legyőzik, akkor bár észlelik azt, hogy egyáltalán semmit sem tehetnek, mégis megmarad az erő és uralkodás képzete. Azt gondolják, hogy ők hozzájárulhatnak az Úr erejéhez és uralmához, ezért együtt uralkodhatnak a jó szellemekkel és felajánlják nekik szolgálataikat. Azonban azok a dolgok, melyekről azt gondolják, hogy hatékonyak, semmi mások, mint gonoszság és hamisság. Az Úrban, vagy mennyei szeretetben, pedig semmi más nincs, mint jóság és igazság. Szodoma királyáról, aki azokat képviseli, azt mondják itt válaszul, hogy nem volt semmi összeköttetése az Úrral, vagyis az Úrnak nem származott hatalma a gonoszságból és hamisságból.

\[3\] A gonoszságból és hamisságból való uralom teljesen ellentétes az igazságból és jóságból való uralommal. A gonoszságból és hamisságból való uralom mindenkit szolgává kíván tenni, az igazságból és jóságból való uralom pedig mindenki szabaddá. A gonoszságból és hamisságból való uralom mindent meg akar semmisíteni, igazságból és jóságból való uralom mindent megóvni. Mindebből nyilvánvaló, hogy a gonoszságból és hamisságból való uralom a gonoszé, igazságból és jóságból való uralom pedig az Úré. A két fajta uralom teljes ellentéte látható az Úr szavaiból Máténál (12:24-30); szintén az Ő mondása, hogy senki sem szolgálhat két urat (Máté 6:24; Lukács 16:13).

AC 1750. Hogy ne mondjad: Én gazdagítottam meg Ábrámot. Ez jelenti, hogy az Úr nem szerzett erőt az ilyen dolgokból, ami látható a „gazdagít” jelentéséből, mely a hatalom és erő megszerzése. Milyenek ezek a dolgok, nyilvánvaló azokból, amit már elmondtunk.

AC 1751. 24. vers. _Semmi egyebet, csupán a legények élelmét, és ama férfiak részét, kik én velem eljöttek volt: Áner, Eskhol, Mamré, ők vegyék ki az ő részöket._ „Semmi egyebet, csupán a legények élelmét” jelenti a jó szellemeket; „és ama férfiak részét, kik én velem eljöttek volt” jelenti az angyalokat; „Áner, Eskhol, Mamré” jelenti azokat a dolgokat, melyek hozzájuk tartoznak; „ők vegyék ki az ő részöket” jelenti, hogy hatalmat (potestas) adtak nekik.

AC 1752. Semmi egyebet, csupán a legények élelmét. Ez jelenti a jó szellemeket, ami nyilvánvaló az előzőekből, és a következőkből. Nyilvánvaló az előzőekből, ahol Mamrét, Eshkolt és Ánert említették (13. vers), akik Ábrám frigyének szövetségesei voltak, és akik az Úr észbeli emberének állapotát jelentették külső embere szerint, a jóságok és igazságok minőségének vonatkozásában. Ezért nyilvánvaló, hogy ők jelentik az angyalokat, akik az Úrral voltak, amikor harcolt, ez világos az ott adott magyarázatból. Ugyanaz nyilvánvaló a következőkből, amit most fogunk bemutatni. Azokat, akik Ábrámmal mentek, itt „legényeknek” és „gyermekeknek” hívják, és ők semmi mást nem jelentenek, mint jó szellemeket; ám az „emberek”, akikről rögtön ezután beszélnek, angyalokat jelentenek. Az, hogy angyalok voltak az Úrral, mikor a poklok ellen harcolt, nyilvánvaló az Igéből, valamint abból a megfontolásból, hogy amikor a kísértések ellen harcolt, nem lehetett másképp, minthogy jelen legyenek mellette angyalok, akiknek az Úr a saját hatalmából adott erőt és úgymond hatalmat, hogy harcoljanak együtt Vele, mivel az angyalok minden ereje az Úrtól való.

\[2\] Az, hogy az angyalok a gonosz ellen harcolnak, abból látható, amit alkalmanként mondtak előzőleg az emberrel lévő angyalokra vonatkozóan: megvédik az embert és elhárítják a gonoszt, mellyel a pokoli szellemek fenyegetnek (50, 227, 228, 697, 968 sz.), de az összes erejük az Úrtól van. A jó szellemek is angyalok, de alacsonyabb rendűek, mivel ők az első mennyben vannak; az angyali szellemek vannak a másodikban, és az angyalok, a ténylegesen így hívottak, pedig a harmadikban (459, 684 sz.). Ilyen a kormányzás formája a másvilágon: a jó szellemek alá vannak rendelve az angyali szellemeknek, az angyali szellemek pedig az igazi angyaloknak, így alkotva az angyali társadalmat. A jó szellemeket és az angyali szellemeket hívják itt „legényeknek”, az igazi angyalokat pedig „embernek”.

AC 1753. És ama férfiak részét, kik én velem eljöttek volt. Ez jelenti az angyalokat, ami nyilvánvaló mindabból, amit elmondtunk, és abból a tényből, hogy az angyalokat, mikor megjelennek az embereknek, az Igében „embereknek” hívják.

AC 1754. Áner, Eskhol, Mamré. Ez jelenti azokat a dolgokat, melyek hozzájuk tartoznak, ami nyilvánvaló abból, amit ebben a fejezetben, a fentiekben (13. vers) ugyanerre vonatkozóan elmondtunk, vagyis abból, hogy neveik jelentik a jóságokat és igazságokat, melyből a harcokat indították, nem annyira magukat az angyalokat. Az angyalokat ugyanis a „legények” és „emberek” jelentik, ahogy mondtuk. Az angyaloknak sohasem adnak nevet, hanem jóság és igazság minősége szerint különböztetik meg őket: ily módon egy név semmi mást nem jelent az Igében, mint a lényeget és a minőséget (144, 145, 340. sz.). Ez látható Ésaiásnál is, ahol az Úrról beszélnek:

_„Hívják nevét: csodálatosnak, tanácsosnak, erős Istennek, örökkévalóság atyjának, békesség fejedelmének!”_ (Ésaiás 9:6)

Ahol a „név” azt jelenti, hogy milyen minőségű Ő, vagyis csodálatos, tanácsos, erős Isten, örökkévalóság atyja, békesség fejedelme.

\[2\] Jeremiásnál, ahol szintén az Úrról beszélnek:

_„Ez lesz az ő neve, a melylyel nevezik őt: Az Úr a mi igazságunk!”_ (Jeremiás 23:6)

Ahol nyilvánvaló, hogy a név az „igazságos”. Így van Mózesnél is, ahol szintúgy az Úrról beszélnek:

_„Nem szenvedi el a ti gonoszságaitokat; mert az én nevem van ő benne.”_ (Mózes II. könyve 23:21)

Ahol szintén a „név” jelenti a lényeget, lévén Isteni. Az Ige nagyon sok más fejezetében is így van, ahol azt mondják „Istennek nevezi”, vagy „Isten nevét hiába ne vegyed” és a Miatyánkban „Áldott legyen a Te neved”. Hasonló a helyzet az angyalok nevével, és itt az angyalokat képviselő Áner, Eskhol és Mamré nevével is annyiban, hogy ezek a nevek jelentik azokat a dolgokat, melyek az angyalokhoz tartoznak.

AC 1755. Ők vegyék ki az ő részöket. Ez jelenti, hogy hatalmat adtak nekik, ami nyilvánvaló abból, amit fent már elmondtunk (21-24. vers), vagyis hogy az Úr akarata az volt, hogy semmit sem kapjon tőlük, mert az ilyen dolgokból nem származott ereje. Ezt bizonyítja az is, hogy az angyalok erejét kapták meg: az angyalok azok, akik a gonosz és pokoli szellemek felett uralkodnak; ez sok tapasztalatból lett nyilvánvaló számomra. De az Úr előre látja és lát mindent mind általánosságban, mind részleteiben, ezért néhány dolgot jóváhagyásból, néhányat szenvedésből, néhányat engedélyből, néhányat jóakaratból, néhány akaratból biztosít és rendel el. A vágy az uralkodásra az ember sajátjának olyan dolga, amely különbözik bármitől, amit az angyalok az Úrtól kapnak, mert az ő uralmuk a szereteté és könyörületességé, elhatárolódva az uralkodásra való minden vágytól. Ezek a dolgokat azonban, lévén mélyebb titkok, nem lehet néhány szóval elmondani. Elég annyit tudni, hogy a gonosz és pokoli szellemeket az angyalok hatalmába (potestas) szállították, és hogy az Úr irányít mindent, mind általánosságban, mind részleteiben,egészen a legkisebb részekig, mellyel az Úr Isteni könyörületességéből a továbbiakban foglalkoznak, ahol a Hatalomról és Jóváhagyásról van szó.

AC 1756. Az előzőek azok a dolgok, amelyek általánosságban ennek a fejezetnek a belső értelmét jelentik, ám a dolgok és a szépségük sora vagy kapcsolata nem jelenik meg akkor, ha minden egyes dolgot külön, részletesen magyarázunk meg a szavak jelentése szerint, mintha azok egy egyszerű elképzelésbe lennének foglalva, ugyanis amikor azok egyetlen elképzelés alatt egyesülnek, akkor a szétválasztott dolgok egységesnek és kapcsolódónak látszanak. A helyzet hasonló ahhoz, mint mikor valaki hall mást beszélni, és figyelmét a szavakra irányítja, mely esetben nem érti jól a beszélő elképzelését, mely akkor lenne lehetséges, ha nem a szavakra vagy jelentésükre figyelne. Az Ige belső értelme ugyanis majdnem ugyanúgy kapcsolódik a külső vagy betű szerinti értelemhez, mint a beszéd a szavakhoz, amikor alig hallják meg őket, még kevésbé figyelnek rájuk, és amikor az agyat kizárólag arra összpontosítják, amit a beszélő szavai jelentenek.

\[2\] Az írás legősibb módja olyan személyek és szavak használatával beszélt témákról, amelyeket teljesen eltérő jelentésű dolgokként értelmeztek. A világi írók is ily módon állították össze történelmi műveiket, még azokat a dolgokat is, melyek a polgári és erkölcsi élethez tartoztak; és tették ezt úgy, hogy valójában semmi sem volt ugyanaz, mint amit a betűk leírtak, hanem mást értettek alatta; még a különféle hatásokat is istenekként és istennőkként mutattak be, akiket aztán a tudatlanságban élő népek istenként imádtak, ahogy ezt tudhatják az írástudók, mivel ezek az ősi könyvek még léteznek. Ez az írásmód a legősibb emberektől származik, akik az özönvíz előtti időkben léteztek, akik maguk képviselték a mennyei és isteni dolgokat, mintha azok láthatók lettek volna a földön és a világban, így megtöltötték szellemüket és lelküket örömmel és boldogsággal, mialatt a világmindenség tárgyait birtokolták, különösen azokat, melyet alakjukban és állapotukban gyönyörűek voltak. Ezért azon idők egyházának könyvei ily módon írattak. Ilyen Jób könyve, és ezen könyvek utánzata, és ilyen a Salamon által írt Énekek Éneke. Ilyen az a két könyv is, melyeket Mózes említ (IV. könyv 21:14, 27); és még több, amely már megsemmisült.

\[3\] Egy későbbi időszakban ezt az írásmódot a régisége miatt tisztelték mind a pogányok, mind Jákob utódai, méghozzá oly mértékben, hogy amit nem ilyen stílusban írtak, azt nem tisztelték isteniként, és ezért amikor megindította őket a prófétai szellem, akkor hasonló módon beszéltek. Ennek számos rejtett oka volt. Ez volt a helyzet Jákobbal (Mózes I. könyve 49:3-17), Mózessel (II. könyv 15:1-21; V. könyv 33:2-29), Bálámmal, aki Kelet fia volt Szíriából, ahol az Ősi Egyház még létezett (Mózes IV. könyve 23:7-10, 19-24, 24:5-9, 17-24), Deborával és Bárákkal (Bírák könyve 5:2-31), valamint Hannával (Sámuel 1. könyve 2:2-10). Bár csak nagyon kevesen értették meg vagy tudták, hogy szavaik az Úr királyságának és egyházának mennyei dolgait jelentik, mégis úgy érezték – megérintve és áthatva a csodálat félelemmel vegyes tiszteletével –, hogy ami isteni és szent, az bennük volt.

\[4\] Az, hogy az Ige történelmi része hasonló – vagyis minden név és minden szó vonatkozásában az Úr királyságának mennyei és szellemi dolgait képviseli és jelenti –, még nem vált ismertté a tanult világ számára, kivéve annyiban, hogy az Ige utolsó betűje is sugalmaz valamit, és hogy mindenben mennyei titkok vannak mind általában, mind részleteiben.

A SZELLEMEK BESZÉDE ÉS AZOK VÁLTOZATAINAK FOLYTATÁSA

AC 1757. A szellemek emberekkel való beszéde, ahogy előzőleg mondtuk, szavak által történik, az egymás közötti beszédük azonban a szavak eredeti fogalmával, mint például a gondolat elképzeléseivel. Ezek nem olyan homályosak, mint az ember fogalmai, amíg a testében él, hanem megkülönböztethetőek, mint az az emberi beszéd, amely a test halála után még megkülönböztethetőbbé és tisztábbá válik. A gondolat fogalma elvonttá válik, hogy másfajta beszédformát szolgáljon. A homályosság a testtel együtt szétoszlik és a gondolat – kiszabadulva a béklyóból, melyek fogva tartották, és ezáltal az árnyékból, amelyben élt – azonnalibbá válik, minek köszönhetően a szellemi látás, észlelés és minden egyes dolog kifejezése még gyorsabb lesz.

AC 1758. A szellemek beszéde eltérő: a szellemek minden társadalma vagy családja, sőt minden szellem, megkülönböztethető a másiktól beszéde alapján (ahogy az emberek esetében): nemcsak a benyomások által, melyek a beszédet élettel telítik meg, és amelyek megtöltik a szavakat vagy lendületet adnak nekik, illetve nemcsak a hangsúly által, hanem a hangszín és más egyéb jellegzetességek által is, amelyeket nem olyan könnyű leírni.

AC 1759. A mennyei szellemek beszéde nem az emberre jellemző érthető hangok vagy szavak formájában történik. Nem illik hozzájuk olyan szó, amelyben bármi élesen hangzik, amelyben durva kettős mássalhangzó van, vagy amely az ismeretanyagból eredő fogalom. Ezért ritkán beszélnek másként, mint benyomások által, melyek – mint a folyó áramlata vagy a gyengéd szellő – meglágyítják a szavakat. A mennyeiek és szellemiek között lévő szellemek beszéde édes, úgy folyik, mint a leglágyabb fuvallat, megnyugtatva a befogadót, és meglágyítva magát a szót; emellett gyors és biztos. A beszéd folyamata és kellemessége abból a tényből ered, hogy a gondolataikban lévő mennyei jóságra ez jellemző, és semmi nincs a beszédben, ami eltérne a gondolattól. A másvilágon minden kellemes összhang a jóságból és emberszeretetből ered. A szellemiek beszéde szintén folyékony, de nem olyan lágy és szelíd. Főleg ők azok, akik beszélnek.

AC 1760. A gonosz szellemeknek is van folyó beszéde, ám az csak a hallás számára ilyen, míg belül csikorog, ugyanis a jóságot csak színleli, abból nem származik semmilyen hatás. Ezeknek a szellemeknek van olyan beszéde is, mely a folyékonyságot nélkülözi, és amiben a gondolatok eltérése úgy észlelhető, mintha valami csendben lopakodna.

AC 1761. Vannak szellemek, akik nem áramlatszerűen folynak be, hanem rezegve és ide-oda mozogva, úgymond vonalakban, és többé-kevésbé gyorsan. Ugyanaz áramlik be nemcsak a beszéddel, hanem a válasszal is. Ők azok, akik számos okból utasítják vissza az Ige belső dolgait, úgy tekintve az emberre, mint eszközre, amely nem számít; egyedül magukkal törődnek.

AC 1762. Vannak szellemek, akik nem beszélnek, hanem elméik gondolatait az arcukon megjelenő változásokkal fejezik ki, és elképzeléseiket olyan élőn mutatják, mintha azok alakot öltenének. Elméjük belső gondolatait az ajkuk környéki, majd azok arcukra átterjedő és a szemükben megjelenő változások közlik. A bal szemük körül, ha az igazságot és az igazságok hatásait közlik, illetve jobb szemük körül, ha a jóságot és a jóság hatásait.

AC 1763. Sok szellem egyidejű beszédét is hallottam, amely hullámzott, mint egy vég kelme, és az agyba különböző irányokból áramlott be. Bizonyos szellemek beszéde négyszeres mozdulatban végződött, mintha az emberek beszédének hangsúlya és hangzása lenne egy vitában. Ezek a szellemek a többiektől el vannak különítve. Olyan fájdalmat okoznak a fejben, mintha légpumpával szívnák. Néhányat hallottak, akik mintha belül magukban beszéltek volna érces hangon, mégis úgy hallatszott, mint hallható beszéd.

\[2\] Mások úgy beszélnek, mintha a gyomrukból böfögnék elő a szavakat, és nem kívánnak figyelmet szentelni a dolgok értelmének, hanem arra kényszerülnek, hogy mások által beszéljenek. Hallottam többeket, akik durva és recsegő hangon beszéltek, ők magukat a baloldalra, a könyök alá, valamint a bal külső fülhöz helyezik. Többeket hallottam, akik nem tudtak hangosan beszélni, mintha be lennének rekedve; ők azok közé tartoznak, akik behízelgéssel kifürkészik mások titkait, hogy ártsanak nekik.

\[3\] Az alacsonynövésű szellemek, akik bár kevesen vannak, úgy beszélnek, mint egy nagy sokaság, mennydörgésként hangzanak; őket a fej fölül hallani, én pedig azt hittem, hogy sokan vannak, de csak egy jött a bal oldalamra, a karom alá, és ugyanúgy, mennydörgő hangon beszélt; majd elment, és ugyanezt tette. Hogy honnét jönnek az ilyen szellemek, arról az Úr Isteni könyörületességéből máshol fogok beszélni. Ezek a beszédfajták azonban meglehetősen ritkák. Említésre méltó tény, hogy amiket e különböző módokon mondanak el, azokat hangosan és zengőn – mint a földön élő emberek hangját és beszédét – hallják a szellemek és azok, akiknek belső hallószervei nyitottak, míg azok egyáltalán nem hallják, akiknek ezek a szervei nem nyitottak.

AC 1764. Egyszer a szellemek úgy társalogtak velem, hogy egyszerűen csak ábrázolásokat mutattak: a különböző színek lángjait, fényfelhők emelkedését és esését, a különböző fajta beszédek kis házait és teraszait, edényeket, különböző módon öltözött személyeket, és sok más dolgot, mely mind jelentést tartalmazók voltak; pusztán ezekből lehetett tudni, mit kívánnak közölni.

AC 1765.

AC 1766.

MÓZES I. KÖNYVE 15. FEJEZET

A RÉGI SZENT KÖNYV VAGY IGE; MELYBEN AZ ISTENI DOLGOK FELHALMOZÓDTAK, AMELYEK NYITOTTAK A JÓ SZELLEMEK ÉS ANGYALOK ELŐTT

AC 1767. Amikor az Úr Igéjét egy olyan ember olvassa, aki szereti az Igét és emberszeretetben él, vagy egy olyan ember, aki egyszerűen a szívéből hiszi azt, ami írva van és nem alakított ki elveket a hitnek a belső értelemben lévő igazságaival szemben, akkor az Úr ilyen szépségében és kellemességében mutatja be az angyaloknak a képviselt dolgokkal együtt, méghozzá kifejezhetetlen változatossággal az akkori állapotával kapcsolatban, hogy minden részletet úgy észleljenek, mintha az élne: ez az élet az, amely az Igében van, és amelyből az Ige megszületett, amikor leküldték a mennyből. Az Úr Igéje emiatt ilyen, hogy bár a betű szerinti értelemben nyersnek tűnik, de felhalmozódtak benne a szellemi és mennyei dolgok, amelyek nyitva állnak a jó szellemek előtt és az angyalok előtt, amikor az Igét az ember olvassa.

AC 1768. Azt, hogy az Úr Igéjét így mutatják be a jó szellemek és az angyalok előtt, megadatott nekem hallani és látni, és megengedték nekem, hogy elmondjam tapasztalataimat.

AC 1769. Egy bizonyos szellem hozzám jött nem sokkal a testéből való eltávozása után, amire abból tudtam következtetni, hogy ő még nem tudta, hogy a másvilágon van, hanem azt feltételezte, hogy a földön él. Azt észleltem, hogy a tanulmányoknak szentelte magát, és erről beszélgettem vele. De hirtelen a magasba emelkedett, én pedig – elcsodálkozva ezen – azt hittem, hogy ő is egyike volt azoknak, aki a magas dolgok felé törekszenek, mert az ilyeneket szokták magasra vinni; vagy esetleg nagy magasságokba helyezte a mennyet, mert az ilyeneket is hasonló módon gyakran viszik fel magasra, így tapasztalatból tudhatják meg, hogy a menny nem magasan, hanem belül van.

\[2\] Azonban hamarosan észleltem, hogy felvitték az angyali szellemekhez, akik elöl voltak, egy kicsit jobbra, a mennyek kapujánál. Azután onnan beszélt velem, mondván, hogy látott olyan dolgokat, melyek fenségesebbek, mint amit az emberi elme egyáltalán el tud képzelni. Amíg ez történt, Mózes V. Könyvének 1. fejezetét olvastam, a zsidó emberekről, ahol az embereket elküldték, hogy fedezzék fel Kánaán földjét, és ami azon volt. Mialatt ezt olvastam, elmondta, hogy nem észlelt semmit a betű szerinti értelemből, csak a dolgok szellemi értelméből, és hogy ezek olyan csodálatosak, hogy nem is tudja leírni. Ez csak az első bejárat volt az angyali szellemek mennyébe; milyen csodákat lehet észlelni magában a mennyben! És pláne az angyali mennyben!

\[3\] Bizonyos szellemek, akik velem voltak, és akik korábban nem hitték, hogy az Úr Igéje ilyen, ekkor elkezdtek bűnbánatot érezni hitetlenségükért. Ebben az állapotban azt mondták, hogy azért hisznek, mert hallották a szellemtől, hogy amit ő hallott, látott és észlelt, az így van.

\[4\] Néhány szellem azonban még most is ragaszkodott hitetlenségéhez, és azt mondta, hogy nem úgy van, és hogy ezek a dolgok a képzelet művei. Ezért hirtelen őket is felvitték, és onnan beszéltek hozzám. Bevallották, hogy ez minden volt, csak nem képzelet, mert tényleg észlelték, hogy az úgy van. Valójában ez még élénkebb észlelés, mint amely bármelyik érzékszerv által érezhető a testi életben.

\[5\] Hamarosan többeket is felvittek ugyanabba a mennybe, és köztük volt egy, akit ismertem testi életében. Ő tanúsította ugyanazt a hatást, elmondva többek közt, hogy túlzottan elképedt ahhoz, hogy képes lenne leírni az Ige dicsőségét belső értelmében. Azután egyfajta sajnálattal beszélve elmondta milyen különös, hogy az emberek egyáltalán nem ismerik az ilyen dolgokat. Elárulta azt is, hogy onnan, ahol volt, még mélyebben belenézhetett a gondolataimba és lélekállapotomba, és több dolgot látott bennük, mint amennyit el tud mesélni; például indítékokat, befolyásokat, és hogy ezek honnan és kitől jöttek; elképzeléseket, és hogy ezek hogyan keverednek a földi dolgokkal, pedig teljesen el kellett volna különülniük; valamint más dolgokat.

AC 1770. Ezután két alkalommal láttam másokat a második mennybe, az angyali szellemek közé kerülni. Beszéltek hozzám mialatt Mózes V. Könyvének harmadik fejezetét olvastam az elejétől a végéig. Elmondták, hogy ők csupán az Ige belső értelmében vannak, ugyanakkor állították, hogy nincs olyan parány, melyben ne lenne szellemi értelem, amely igen gyönyörűen összefügg a többi résszel, továbbá hogy a nevek valódi dolgokat jelentenek. Őket is megerősítették ebben, mert előzőleg nem hitték, hogy az Igében lévő minden egyes és összes dolgot az Úr sugalmaz. Ezt kívánták megerősíteni mások előtt esküvel, de nem engedték meg nekik.

AC 1771. Bizonyos szellemek szintén hitetlenek voltak az Úr Igéjével kapcsolatban, ahogy az ilyen dolgok felhalmozódtak a keblükben, vagy azon belül. A másvilágon a szellemek hasonló hitetlenségben vannak, mint amilyenben földi életükben voltak, és ez nem oszlik el, csak az Úr segítségével és élő tapasztalattal. Ez okból, amikor a Zsoltárok könyvét olvasgattam, megnyílt ezeknek a szellemeknek a mélyebb éleslátása vagy értelme. Őket nem vitték fel az angyali szellemekhez, ám észlelték az Ige belső dolgait a Zsoltárokban, és elámultak, mondván, hogy sohasem hittek ilyen dolgokban.

\[2\] Az Igének ugyanazt a részét hallotta később sok más szellem, de mindnyájan különböző módon fogták fel. Néhányuknál gondolataik elképzeléseit sok kellemes és örömteli dolog töltötte meg, azaz az élet egy fajtája, mindegyikük befogadóképessége szerint. Ugyanakkor eredményesen járja át legbensőjüket , egyeseknél olyannyira, hogy úgy látják, hogy a mennyek belseje felé emelik őket, közelebb és közelebb az Úrhoz olyan mértékben, amennyire az igazságok és jóságok hatnak rájuk.

\[3\] Ugyanakkor elhozták az Igét néhányukhoz, akik nem fogták fel a belső értelmét, csak a külső vagy betű szerintit; számukra a betű élettelennek tűnt. Mindebből kijelenthető, milyen az Ige, mikor az Úr megtölti élettel – vagyis eredményesen járja át a legbensőt –, és milyen az, amikor nem tölti meg élettel – vagyis akkor csak betű van, alig valami élettel.

AC 1772. Az Úr Isteni könyörületességéből több alkalommal azt is megengedték nekem ily módon, hogy lássam az Úr Igéjének szépségét belső értelemben. Nem úgy, hogy a szavak részletes belső értelmét magyarázták, hanem úgy, hogy minden dolgot – általánosságban és részleteiben – összevonták egy egyszerű sorozatba vagy kapcsolatba, amelyről elmondható, hogy olyan, mintha a mennyei paradicsom látható lenne a földi életből.

AC 1773. A szellemek, akik boldogságot és örömöt találtak az Úr Igéjében testi életük során, a másvilágon is egyfajta boldog mennyei melegséggel bírnak, és megengedték nekem, hogy ezt én is érezzem. Feltárult előttem, hogy milyen azok melegsége, akiknek valamilyen mértékű ilyesfajta boldogsággal bírtak. Hasonló volt a tavaszi meleghez: az ajkak körül kezdődött, elterjedt az arcon, azután egészen a fülekig, felment a szemekig, és lement a mellkas középső része felé is.

\[2\] Az is feltárult előttem, hogy milyen azok melegsége, akikre még jobban hatott az Úr Igéjében lévő boldogság, és a benne lévő belső dolgok, melyeket maga az Úr tanított. A mellkasnál kezdődött, és továbbterjedt az áll, majd az ágyék felé. Azok melegsége, akikre még jobban hatott és még boldogabbak voltak, és még nagyobb volt a belső örömük és tavaszuk, az ágyéktól terjedt a mellkas felé, azután a bal karon keresztül a kézbe. Az angyalok elárulták, hogy valóban ez a helyzet, és hogy ezeknek a szellemeknek közeledése ilyen melegséget hoz, bár ők maguk nem érzik ezt, mert az bennük van. Ugyanígy általában a csecsemők, kisgyermekek és fiatalok sem érzékelik saját melegségüket, mely nagyobb mértékű, mint a felnőtteké és öregeké, mert benne vannak.

\[3\] Érzékeltették velem néhányuk melegségét is, akik valóban örömöt találtak az Igében, de nem nagyon igyekeztek megérteni azt; melegségük csak a jobb karban volt érezhető. Ami a melegséget illeti: ravasz módon a gonosz szellemek is mutathatnak meleget, amely hamis boldogság, és éreztethetik azt másokkal, de ez csak külső melegség, amely nem a belsőből ered. Ilyen melegség az, amely megrohasztja és trágyává alakítja az élelmet, ilyen a házasságtörő melege, és azoké, akik bűnös örömökbe merültek.

AC 1774. Vannak szellemek, akik semmit sem kívánnak hallani az Ige belső dolgairól, nemhogy megérteni azt; ők még mindig vonakodnak. Főleg azok ezek, akik érdemként tekintettek munkájukra, és ezért önszeretetből és világszeretetből cselekedtek jót, vagy hogy rangot vagy gazdagságot, és ezáltal jó hírnevet szerezzenek maguknak, nem pedig az Úr királysága érdekében. A másvilágon az ilyenek mindenki másnál jobban szeretnének a mennybe belépni, de kint maradnak, mert vonakodnak attól, hogy az igazság ismerete átitassa őket, így a jóság hatással legyen rájuk. Az Ige jelentését betű és saját képzeletük szerint értelmezik, és azt részesítik előnyben, amely – jóváhagyva őket – kedvez az érzéki vágyaiknak. Ezt képviselte egy idős asszony, akinek arca nem bájosan, inkább hófehéren volt sápadt, szabálytalan arcvonásokkal (cui inerant inordinata), melyek csúnyává tették. Azokat azonban, akik szeretik az Ige belső dolgait és örömöt találnak bennük, egy lány képviselte hajadonságában, vagy virágzó fiatalságában, csinosan öltözve, és virágfüzérekkel és mennyei díszekkel ékesítve.

AC 1775. Társalogtam bizonyos szellemekkel az Igéről, elmondva, hogy szükséges volt néhány kinyilatkoztatás napvilágra kerülése az Úr Isteni Birodalmából, mivel egy kinyilatkoztatás vagy Ige a szellemi és mennyei dolgok általános befogadó edénye, amely összekapcsolja a mennyet és a földet; e nélkül szétválnának, és az emberi faj megsemmisülne. Többek között szükséges, hogy legyenek valahol mennyei igazságok, amelyek útba igazítják az embert, mert a mennyei dolgokért született, és a testi élete után azok közé kell mennie, akik mennyeiek. A hit igazságai a rend törvényei abban a királyságban, amelyikben az ember örökéletű.

AC 1776. Ellentmondásnak tűnhet, de mégis igaz, hogy az angyalok jobban és teljesebben értik meg az Ige belső értelmét, mikor kisfiúk és kislányok olvassák azt, mint amikor felnőtt személyek olvassák, akik nincsenek emberszeretetben. Ennek okát is elmondták nekem; ez pedig az, hogy a kisfiúk és kislányok a közös szeretet és ártatlanság állapotában vannak, így az ő gyenge edényeik majdhogynem mennyeiek, és egyszerűen képesek a befogadásra, ezért az Úr rendelkezhet velük, bár ezt csak az egyéniségüknek megfelelő öröm révén észlelik. Az angyalok azt mondták, hogy az Úr Igéje halott betű, de az Úr életre kelti azt, amikor valaki olvassa, mindenkinek a befogadó képessége szerint. Az emberszeretet és az ártatlanság állapota szerint válik élővé, kifejezhetetlen változatossággal.

AC 1777. Folytatása ennek a fejezetnek végén következik.

MÓZES I. KÖNYVE 15:1-21

_1\. E dolgok után lőn az Úr beszéde Ábrámhoz látomásban, mondván: Ne félj Ábrám: én paizsod vagyok tenéked, a te jutalmad felette igen bőséges._

_2\. És monda Ábrám: Uram Isten, mit adnál énnékem, holott én magzatok nélkűl járok, és az, a kire az én házam száll, a Damaskusbeli Eliézer?_

_3\. És monda Ábrám: Ímé énnékem nem adtál magot, és ímé az én házam szolgaszülöttje lesz az én örökösöm._

_4\. És ímé szóla az Úr ő hozzá, mondván: Nem ez lesz a te örökösöd: hanem a ki a te ágyékodból származik, az lesz a te örökösöd._

_5\. És kivivé őt, és monda: Tekints fel az égre, és számláld meg a csillagokat, ha azokat megszámlálhatod; - és monda nékie: Így lészen a te magod._

_6\. És hitt az Úrnak és tulajdoníttaték az őnéki igazságul._

_7\. És monda néki: Én vagyok az Úr, ki téged kihoztalak Úr-Kaszdimból, hogy néked adjam e földet, örökségedűl._

_8\. És monda: Uram Isten, miről tudhatom meg, hogy öröklöm azt?_

_9\. És felele néki: Hozz nékem egy három esztendős üszőt, egy három esztendős kecskét, és egy három esztendős kost, egy gerliczét és egy galambfiat._

_10\. Elhozá azért mind ezeket, és kétfelé hasítá azokat, és mindeniknek fele részét a másik fele része átellenébe helyezteté; de a madarakat nem hasította vala kétfelé._

_11\. És ragadozó madarak szállának e húsdarabokra, de Ábrám elűzi vala azokat._

_12\. És lőn naplementekor, mély álom lepé meg Ábrámot, és ímé rémülés és nagy setétség szálla ő reá._

_13\. És monda az Úr Ábrámnak: Tudván tudjad, hogy a te magod jövevény lesz a földön, mely nem övé, és szolgálatra szorítják, és nyomorgatják őket négyszáz esztendeig._

_14\. De azt a népet, melyet szolgálnak, szintén megítélem én, és annakutánna kijőnek nagy gazdagsággal._

_15\. Te pedig elmégy a te atyáidhoz békességgel, eltemettetel jó vénségben._

_16\. Csak a negyedik nemzedék tér meg ide; mert az Emoreusok gonoszsága még nem tölt be._

_17\. És mikor a nap leméne és setétség lőn, ímé egy füstölgő kemencze, és tüzes fáklya, mely általmegyen vala a húsdarabok között._

_18\. E napon kötött az Úr szövetséget Ábrámmal, mondván: A te magodnak adom ezt a földet Égyiptomnak folyóvizétől fogva, a nagy folyóig, az Eufrátes folyóvízig._

_19\. A Keneusokat, Kenizeusokat, és a Kadmoneusokat._

_20\. A Hittheusokat, Perizeusokat, és a Refeusokat._

_21\. Az Emoreusokat, Kananeusokat, Girgazeusokat, és a Jebuzeusokat._

A TARTALOM

AC 1778. Itt folytatódnak a belső értelemben vett dolgok az Úrra vonatkozóan, miután gyermekkorában kiállta a legkeményebb kísértések elleni harcokat, amelyek az ellen a szeretet ellen irányultak, amit az egész emberi faj, és különösen az egyház iránt táplált. Ezért, nyugtalankodván ezek jövőbeli állapota miatt, egy ígéretet tettek Neki, de ugyanakkor megmutatatták, milyen lesz az egyház állapota a vége felé, amikor az elkezd hanyatlani. Mégis, egy új egyház fog születni, amely átveszi az előző helyét, és a mennyei királyság hatalmasan megnövekedik.

AC 1779. Az Úr vigaszát írják le a kísértések elleni harc után (1. vers).

AC 1780. Az Úr panasza az egyházra vonatkozóan, hogy az csak külsőleges (2. és 3. vers). Egy belső egyházra (4. vers), valamint annak megsokszorozására (5. vers) vonatkozó ígéret. Az Úr igazságossága (6. vers). Egyedül hozzá tartozik a királyság a mennyben és a földön (7. vers)

AC 1781. Mivel biztosítani kívánta, hogy az emberi fajt megmentsék (8. vers), megmutatták Neki, mi a helyzet az egyházzal általánosságban, konkrétan és részletesen (9-17. vers).

AC 1782. Az „üsző”, „kecske” és „kos” az egyház mennyei dolgainak jelképei, a „gerlice” és a „galamb” pedig a szellemi dolgoké (9. vers). Az egyház volt az egyik oldalon, az Úr pedig a másikon (10. vers). Az Úr szétoszlatná a gonoszságokat és hamisságokat (11. vers), de a hamisságok még elárasztanak (12. és 13. vers). Ezektől kellene megszabadulni (14. vers). Az Úr így tehát vigaszt kapott (15. vers). De a gonoszság birtokba veszi (16. vers). Végül csak a hamisságok és érzéki vágyak uralkodnak (17. vers). Azután eljönne az Úr királysága, és egy új egyház, melynek elterjedését írják le (18. vers). A gonoszságoktól és hamisságoktól megszabadítják a megnevezett nemzetségeket (19-21. vers).

A BELSŐ ÉRTELEM

AC 1783. Az itt szereplő dolgok, ahogy előzőleg mondtuk, valóban történelmiek, vagyis Jehova beszélt Ábrámmal, és Kánaán földjét, mint örökséget ígérte meg neki. Megparancsolta, hogy üszőt, kecskét, kost, gerlicét és galambot helyezzen el, melyek testére ragadozó madarak szálltak, ő pedig mély álomba zuhant, és álmában rémületes sötétség ereszkedett rá. Amikor a nap lement, füstölgő kemencét és tüzes fáklyát látott a húsdarabok között; ezenkívül más történelmi dolgok is vannak. Ezek tényleges történelmi események, de minden egyes és összes rész, még a legkisebb is, amit megtörtént, képletes dolog, és maguk a szavak, melyekkel ezeket leírták, még a legparányibb is, fontosak. Ezeknek a dolgoknak mindegyike és összessége tehát benne van a belső értelemben, mert az Igében leírt dolgok mindegyike és összessége sugalmaz valamit. Mivel sugalmaznak valamit, ezért nem lehetnek mások, csak mennyei eredetűek, vagyis szükségszerűen elraktározódnak bennük a mennyei és szellemi dolgok, különben nem lehetnének az Úr Igéje.

\[2\] E dolgokat tartalmazza a belső értelem, és amikor ez az értelem megnyílik, a betű szerinti értelem kitörlődik, mintha nem is volna. Másrészről, amikor a figyelem egyedül a történelmi, vagy betű szerinti értelemre irányul, a belső értelem törlődik ki, mintha nem volna. Ez a kettő úgy viszonylik egymáshoz, mint a mennyei fény a világi fényhez, vagy fordítva, a világi fény a mennyei fényhez. Amikor a mennyei fény megjelenik, a világi fény olyan, mintha nagyon sötét lenne, és ezt tapasztalatból tudom. Amikor valaki világi fényben van, akkor a mennyei fény – ha egyáltalán megjelenik – olyan, mintha nagy sötétség lenne. Hasonlóan az emberi értelem is: annak, aki mindent az emberi bölcsességbe, vagy ismeretanyagba helyez, a mennyei bölcsesség homályos semminek tűnik. Annak azonban, aki mennyei bölcsességben van, az emberi bölcsesség homályos, általános ügy, amely nagy sötétséget jelentene, ha nem lennének benne mennyei sugarak.

AC 1784. 1. vers. _E dolgok után lőn az Úr beszéde Ábrámhoz látomásban, mondván: Ne félj Ábrám: én paizsod vagyok tenéked, a te jutalmad felette igen bőséges_. „E dolgok után lőn az Úr beszéde Ábrámhoz látomásban” jelenti, hogy a gyermekkori harcok után kinyilatkoztatás volt; a „látomás” jelenti a legbelsőbb kinyilatkoztatást, mely az észlelésé; „Ne félj Ábrám: én paizsod vagyok tenéked” jelenti a gonoszság és hamisság elleni védelmet, melyben bízni kell; „a te jutalmad felette igen bőséges” jelenti a győzelmek végét vagy célját.

AC 1785. „E dolgok után lőn az Úr beszéde Ábrámhoz látomásban, mondván.” Ez jelenti, hogy a gyermekkori harcok után kinyilatkoztatás volt, ami nyilvánvaló a „beszéd” és az „Úr beszéde Ábrámhoz”, valamint a „látomás” jelentéséből. A „beszéd” a héber nyelvben a valódi dolgokat jelenti, itt a befejezett dolgokat, azaz az Úr kísértések elleni harcait, melyekkel az előző fejezetben foglalkoztak. Az „Úr beszéde Ábrámhoz” semmi más, mint az Úr beszéde magához a gyermekkorban és a kísértések elleni harcokban, amikor a Lényegek még nem egyesültek, és nem jelentkezhettek másként, csak kinyilatkoztatásként. A belső, amikor a külsőben cselekszik olyan állapotban és pillanatokban, mikor messze van, nem jelenhet meg más módon. Ezt az állapotot hívják az Úr megalázási állapotának.

AC 1786. A „látomás” jelenti a legbelsőbb kinyilatkoztatást, mely az észlelésé, látható a látomások természetéből, melyek az ember állapotának függvényében jelentkeznek. Azoknál, akiknél a belső zárva van, a látomás nagyon különbözik azokétól, akiknél a belső nyitott. Például amikor az Úr megjelent a Sínai-hegyen a teljes gyülekezet előtt, a megjelenés egy látomás volt, amely más volt az emberek számára, mint Áron számára, és más volt Áron számára, mint Mózes számára. Ezenkívül a látomások mások voltak a próféták számára, mint Mózes számára. Sokfajta látomás van, amelyre vonatkozóan a továbbiakban beszélünk az Úr Isteni könyörületességéből. Minél belsőbbek a látomások, annál tökéletesebbek. Az Úré mindennél tökéletesebb, mert Ő minden dolgot észlel a szellemvilágban és a mennyekben, és azonnali kapcsolata van Istennel. Ezt a kapcsolatot képviseli, és belső értelemben ezt jelenti az a látomás, melyben Isten megjelent Ábrámnak.

AC. 1787. Ne félj Ábrám: én paizsod vagyok tenéked. Ez jelenti a gonoszság és hamisság elleni védelmet, melyben bízni kell, és ez nyilvánvaló a „pajzs” jelentéséből, melyet most magyarázunk meg. Ezek a szavak, vagyis hogy Jehova a pajzs, és hogy Ő nagyon nagy jutalom, a kísértések utáni vigasz szavai. Minden kísértést valamilyen fajta kétségbeesés kísér (különben nem lenne kísértés), ezért vigasz követi. Neki, akit megkísértettek, aggódást okoztak, amely kétségbeesett állapotot eredményezett, hogy mi lesz ennek a vége. A kísértés elleni harc semmi más. Aki biztos a győzelemben, nem esik kétségbe, ezért nincs kísértésben.

\[2\] Ahogy a legborzalmasabb és legkegyetlenebb kísértéseket elviselte, az Úrnál sem lehetett másként, minthogy a kétségbeesés állapotába került, ám ezt Ő eloszlatta és saját erejéből legyűrte, ami tisztán látható az Olajfák Hegyén történt kísértésből, ahogy Lukács leírta:

_„És mikor ott a helyen vala, monda nékik: Imádkozzatok, hogy kísértetbe ne essetek. És ő eltávozék tőlök mintegy kőhajításnyira; és térdre esvén, imádkozék, Mondván: Atyám, ha akarod, távoztasd el tőlem e pohárt; mindazáltal ne az én akaratom, hanem a tiéd legyen! És angyal jelenék meg néki mennyből, erősítvén őt. És haláltusában lévén, buzgóságosabban imádkozék; és az ő verítéke olyan vala, mint a nagy vércseppek, melyek a földre hullanak.”_ (Lukács 22:40-45)

Máténál:

_Kezde szomorkodni és gyötrődni. Ekkor monda nékik: Felette igen szomorú az én lelkem mind halálig!  És egy kissé előre menve, arczra borula, könyörögvén és mondván: Atyám! ha lehetséges, múljék el tőlem e pohár; mindazáltal ne úgy legyen a mint én akarom, hanem a mint te. Ismét elméne másodszor is, és könyörge, mondván: Atyám! ha el nem múlhatik tőlem e pohár, hogy ki ne igyam, legyen meg a te akaratod. Ismét elméne és imádkozék harmadszor, ugyanazon beszéddel szólván._ (Máté 26:37-44)

Márknál:

_Kezde rettegni és gyötrődni; És monda nékik: Szomorú az én lelkem mind halálig; maradjatok itt, és vigyázzatok. És egy kevéssé előre menvén, a földre esék, és imádkozék, hogy, ha lehetséges, múljék el tőle ez az óra; És monda: Abba, Atyám! Minden lehetséges néked. Vidd el tőlem ezt a poharat; mindazáltal ne az én akaratom legyen meg, hanem a tied. És ismét elmenvén, imádkozék, ugyanazon szavakkal szólván._ (Márk 14:33-39)

\[3\] Ezekből a passzusokból láthatjuk, hogy milyen volt az Úr megkísértéseinek természete – azok a legborzalmasabbak voltak –; és hogy Ő a legbelsőjéből érzett fájdalmat, még vért is izzadt; és hogy akkor a kétségbe volt esve a vég és az esemény miatt; és hogy vigaszt is kapott. A megfontolandó szavak: „én paizsod vagyok tenéked, a te jutalmad felette igen bőséges” tartalmazzák hasonló módon a vigaszt a kísértések elleni harcok után, amellyel az előző fejezetben foglalkoztak.

AC 1788. Az, hogy a „pajzs” jelenti a gonoszság és hamisság elleni védelmet, mely megbízható, magyarázat nélkül is nyilvánvaló: a kifejezést, hogy Isten pajzs, általánosan használják. Mit is jelent konkrétan a „pajzs”, látható az Igéből. Az Urat illetően védelmet jelent, az embert illetően az Úr védelmében való bizalmat. Ahogy a „háború” jelenti a kísértéseket (1664. sz.), úgy a háború minden fegyvere a kísértéshez, illetve a gonoszság és hamisság elleni védekezéshez tartozó különleges dolgokat jelent, amely a kísértéseket gerjesztő és kísértő ördögi társaság ellen van. Ezért a „pajzs” jelent egy dolgot, a „kis pajzs” egy másikat, a „vért”, a „sisak”, a „dárda”, a „lándzsa”, a „kard”, az „íj és nyíl” és a „páncél” megint másikakat; mindegyikre vonatkozóan ezek után beszélünk az Úr Isteni könyörületességéből.

\[2\] Az ok, amiért az Úrral kapcsolatban a „pajzs” a gonoszság és hamisság elleni védelmet jelenti, az emberrel kapcsolatban pedig az Úrban való bizalmat az, hogy az védte a mellet, és a mell a jóságot és igazságot jelenti. A jóságot azért, mert ott van a szív, az igazságot pedig azért, mert ott van a tüdő. A „pajzs” jelentése nyilvánvaló Dávidnál is:

_„Áldott az Úr, az én kőváram, a ki hadakozásra tanítja kezemet, s viadalra az én ujjaimat. Jóltevőm és megoltalmazóm, mentőváram és szabadítóm nékem; paizsom, és az, a kiben én bízom”_ (Zsoltárok könyve 144:1, 2)

Ahol a „hadakozás” és „viadal” kísértések, belső értelemben az Úr kísértései; a „pajzs”, Jehovára utalva védelem, az emberre utalva bizalom, ez teljesen nyilvánvaló.

\[3\] Ugyanott:

_„Izráel! te az Úrban bízzál; az ilyenek segítsége és paizsa ő. Áronnak háza! az Úrban bízzál; az ilyenek segítsége és paizsa ő. A kik félitek az Urat, az Úrban bízzatok; az ilyenek segítsége és paizsa ő.”_ (Zsoltárok könyve 115:9-11)

Ahol a jelentés hasonló. Újra:

_Én oltalmam, váram, Istenem ő benne bízom! Tollaival fedez be téged, és szárnyai alatt lészen oltalmad; paizs és pánczél az ő hűsége_. (Zsoltárok könyve 91:2, 4)

Ahol a „pajzs”, és a „pánczél” a hamisság elleni védelmet jelenti.

\[4\] Újra:

_Az Úr az én kősziklám, váram és szabadítóm; az én Istenem, az én kősziklám, ő benne bízom: az én paizsom, idvességem szarva, menedékem. Paizsuk ő mindazoknak, a kik bíznak benne._ (Zsoltárok könyve 18:3, 31)

Ahol a jelentés hasonló. Újra:

_„Az igaz Isten vizsgálja meg a szíveket és veséket. Az én paizsom az Istennél van, a ki megszabadítja az igazszívűeket.”_ (Zsoltárok könyve 7:10, 11)

ahol a bizalmat jelenti. Újra:

_„És adtad nékem a te idvességednek paizsát, és a te jobbod megszilárdított engem”_ (Zsoltárok könyve 18:36)

ahol szintén a bizalmat jelenti. Újra:

_„Istené a földnek pajzsai; magasságos ő igen”_ (Zsoltárok könyve 47:10)

ahol ugyanúgy a bizalmat jelenti.

\[5\] Újra:

_„Mert nap és paizs az Úr Isten; kegyelmet és dicsőséget ád az Úr, nem vonja meg a jót azoktól, a kik ártatlanul élnek.”_ (Zsoltárok könyve 84:12)

Itt a védelmet jelenti. Mózesnél:

_„Boldog vagy Izráel! Kicsoda olyan mint te? Nép, a kit az Úr véd, a te segítségednek pajzsa, és a ki a te dicsőségednek fegyvere! Hízelegnek majd néked a te ellenségeid.”_ (Mózes V. könyve 33:29)

A „pajzs” a védelmet jelenti.

\[6\] Ahogy a harc fegyvereiről beszélnek azokkal kapcsolatban, akik a kísértések ellen harcolnak, ugyanazokkal a harci fegyverekkel ruházzák fel az ellenséget is, akik támadnak és kísértenek. Ilyenkor ellenkező dolgokat jelentenek, azaz a „pajzs” jelenti a gonoszságot és hamisságot, melyért harcolnak, és amelyet védenek, és amelyben bíznak. Mint Jeremiásnál:

_„Készítsetek vértet és paizst, és induljatok a harczra. Nyergeljétek a lovakat, és üljetek fel ti lovasok, és legyetek sisakokban. Tisztítsátok a kopjákat, öltsétek fel a pánczélokat.”_ (Jeremiás 46:3, 4)

Ezenkívül sok más fejezetben is.

AC 1789. A te jutalmad felette igen bőséges. Ez jelenti a győzelmek végét és célját, ami nyilvánvaló a „jutalom” jelentéséből, amely a kísértések elleni harcok díja, ám itt a győzelmek vége és célja, mert az Úr sohasem várt magának díjat a győzelemért. Győzelmének díja a teljes emberi faj megmentése volt, és az egész emberi faj iránti szeretete miatt harcolt. Ő, aki ebből szeretetből harcolt, nem kért díjat, mert ez a szeretet olyan, hogy minden sajátját át akarja adni a többieknek, és semmit sem akar megtartani magának. A teljes emberi faj ilyen megmentését jelenti itt a „jutalom”.

AC 1790. 2. vers. _És monda Ábrám: Uram Isten, mit adnál énnékem, holott én magzatok nélkűl járok, és az, a kire az én házam száll, a Damaskusbeli Eliézer?_ „És monda Ábrám: Uram Isten” jelenti az Úr észlelését; „Ábrám” a belső ember, az „Úr Isten” pedig a legbelsőbb ember; „mit adnál énnékem, holott én magzatok nélkűl járok” jelenti, hogy nem volt belső egyház; „és az, a kire az én házam száll” jelent egy külső egyházat; „a Damaskusbeli Eliézer” jelenti a külső egyházat.

AC 1791. „És monda Ábrám: Uram Isten.” Ez jelenti az Úr észlelését, ami látható abból a tényből, hogy az Úr minden dolgot a legbelsőbben és legtökéletesebben észlel. Ez az észlelés, ahogy már előzőleg mondtuk, a mennyben végbemenő minden dolog észlelt érzete és ismerete, és folyamatos kapcsolat és belső beszélgetés Istennel, melyre egyedül az Úr volt képes. Belső értelemben ezt jelentik az „Ábrám mondta Istennek” szavak, ezt képviselte Ábrám, amikor Istennel beszélt, és ugyanígy a következőkben mindenkor ezt jelenti a kifejezés „Ábrám szólt Istenhez”.

AC 1792. Az, hogy „Ábrám” jelenti a belső embert, vagy Ábrám képviselte az Úr belső, vagy észbeli emberét, korábban már megállapítottuk. A következő fejezetben megmutatjuk, hogy mi az Úr legbelsőbb embere.

AC 1793. Az, hogy az „Úr Isten” a legbelsőbb ember, nyilvánvaló abból, amit eddig elmondtunk az Úr legbelsőbb emberére vonatkozóan, vagyis hogy Ő volt maga az Isten, akitől fogant, és akinek egyetlen fia volt, és akivel az Úr Emberije egyesült, miután a kísértések elleni harcban megtisztult az anyagi embertől, vagyis attól, amit az anyjától örökölt. Az „Úr Isten” elnevezés nagyon gyakran előfordul az Igében. Valójában amilyen gyakran Istent Úrnak hívják, nem „Úr Istennek” hívják, hanem „Úristennek”, különösen akkor, ha a kísértésekkel foglalkoznak.

\[2\] Mint Ésaiásnál:

_„Ímé, az Úr Isten jő hatalommal, és karja uralkodik! Ímé, jutalma vele jő, és megfizetése Ő előtte. Mint pásztor, nyáját úgy legelteti, karjára gyűjti a bárányokat és ölében hordozza, a szoptatósokat szelíden vezeti.”_ (Ésaiás 40:10, 11)

Ahol az „Úr Isten jő hatalommal” az Ő kísértések elleni harcának győzelmével kapcsolatos; „karja uralkodik” jelenti, hogy ezt saját erejéből érte le. A jutalom az, amit ennek a fejezetnek első versében jelentettek ki, vagyis a teljes emberi faj megváltása; erre mondják, hogy „karjára gyűjti a bárányokat és ölében hordozza, a szoptatósokat szelíden vezeti”, melynek minden dolga a legbelsőbb dologhoz, vagy Isteni szeretethez tartozik.

\[3\] Újra ugyanannál a prófétánál:

_Az Úr Isten megnyitotta fülemet, és én nem voltam engedetlen, hátra nem fordultam. Hátamat odaadám a verőknek, és orczámat a szaggatóknak, képemet nem födöztem be a gyalázás és köpdösés előtt. És az Úr Isten megsegít engemet… Ímé, az Úr Isten megsegít engem._ (Ésaiás 50:5-7, 9)

Ahol kifejezetten a kísértésekkel foglalkoznak.

AC 1794. „Mit adnál énnékem, holott én magzatok nélkűl járok?” Ez jelenti, hogy nem volt belső egyház, ami látható a „magzatok nélkül járok” jelentéséből. „Járni”, belső értelemben az, hogy élni (519. sz.), de aki gyermektelen, az magtalan vagy nincs saját utódja. Ezzel foglalkoznak a 3-5. versben, ahol megmagyarázzák mit jelent az, ha valaki gyermektelen vagy magtalan.

AC 1795. „És az, a kire az én házam száll.” Ez jelent egy külső egyházat, ami nyilvánvaló a „házam száll” belső értelmű jelentéséből, vagyis egyházi vonatkozásban. A külső egyházat „házamnak” hívják, amikor a ház maga a belső egyház, és a család feje az Úr. A külső egyházat így írják le, mert minden gondnokság az egyház külsőjéhez tartozik. Ilyen a szertartások intézése, és sok más dolog, amely az imádás helyéhez és magához az egyházhoz, vagyis Isten, vagy Úr Házához tartozik.

\[2\] A belső nélküli egyházi külsők értéktelen dolgok; létüket a belső adják, és olyanok, mint a belsők. A helyzet ugyanaz, mint az embernél: a külsője, vagyis testi része önmagában értéktelen, csak a belső ad neki lelket és életet. Ezért amilyen a belső, olyan a külső is; vagyis amilyen a lélek (animus et mens), annyit ér minden dolog, mely a külső vagy testi dolgok által jön létre. A szív dolgai tesznek emberré, nem pedig a száj és a mozdulatok; ez a helyzet az egyház belsőjével is. Még inkább hasonlítanak az egyház külsői az ember külsőihez, amennyiben gondot viselnek és vezetnek, vagy ami ugyanaz, a külső embert hasonló módon a ház gondnokának vagy vezetőjének hívják, ahol a ház a belsőket jelenti. Ebből nyilvánvaló mit jelent a „gyermektelen”, vagyis azt az állapotot, melyben nincs egyházi belső, csak külső. Ez volt a helyzet akkor, amiről az Úr panaszkodott.

AC 1796. „A Damaskusbeli Eliézer.” Abból, amit most elmondtunk, nyilvánvaló, hogy ezek a szavak jelentik a külső egyházat; ugyanez jelenik meg a „Damaskusbeli” jelentéséből. Damaszkusz volt Szíria fővárosa, ahol az Ősi Egyház imádatának maradványai voltak, ahonnan egykor Héber, vagy a zsidó nemzet jött, amelynél semmi más nem volt, csak az egyház külsője (1238, 1241 sz.), így a ház rá szállt. Ezekben a szavakban van valami kétségbeesés, következésképpen az Úr megkísértése, ami nyilvánvaló magukból a szavakból, és a vigaszból, amely ezt követi a belső egyházra vonatkozóan.

AC 1797. 3. vers. _És monda Ábrám: Ímé énnékem nem adtál magot, és ímé az én házam szolgaszülöttje lesz az én örökösöm._ „És monda Ábrám: Ímé énnékem nem adtál magot” jelenti, hogy az egyháznak nem volt belsője, ami a szeretet és a hit; „ímé az én házam szolgaszülöttje lesz az én örökösöm” jelenti, hogy az Úr királyságában csak az van, ami külső.

AC 1798. „És monda Ábrám: Ímé énnékem nem adtál magot.” Ez jelenti, hogy az egyháznak nem volt belsője; ez nyilvánvaló a „mag” jelentéséből, amely a szeretet és hit, erről fent már beszéltünk (255., 256., 1025. sz.) és az örökös jelentéséből, ahogy a következőkben megmagyarázzuk. Azt, hogy az ebből származó szeretet és hit az egyház belsője, néhányszor már elmondtuk és megmutattuk. Nem más hitet jelent az egyház belsőjének léte, mint amely a szereteté vagy emberszereteté, vagyis a szeretetből vagy emberszeretetből van.

\[2\] A hit általános értelemben az egyház tantételre vonatkozó tanítása. De a szeretettől vagy emberszeretettől elkülönült tantétel (doctrinale) nem az egyház belsőjét alkotja, mert a tantétel csak az emlékezet tudása, amely a legrosszabb embereknél és a pokolbélieknél létezik. Azonban az a tantétel, amely emberszeretetből van vagy az emberszereteté, az egyház belsőjéből jön létre, ezért az életé. Az élet maga minden imádat belsője; és itt az emberszeretet életéből való tantételt és a hitnek tantételét jelenti. Az, hogy ez a hit, mely az egyház belsője, e megfontolás alapján látható, és azzal, akinek emberszeretetből fakadó élete van, megismertetik a hit összes dolgait. Megvizsgálva az összes tantételt, és látva mik azok és milyen minőségűek, nem az emberszeretethez, következésképpen az emberszeretetből való hithez tartoznak?

\[3\] Vegyük csak a Tízparancsolat tantételeit. Ezek közül az első az Úristen imádata. Az, akinél megvan a szeretet vagy emberszeretet élete, imádja az Úristent, mert ez az élete. Másik tan a Sábát megtartása. Az, aki a szeretet életében vagy emberszeretetben van, szentnek tartja a Sábátot, mert semmi sem kedvesebb neki, mint az Úr imádása és mindennapos dicsőítése. A „Ne ölj” tan végképp az emberszereteté. Aki úgy szereti felebarátját, mint önmagát, borzad attól, hogy bármit tegyen, amivel megsértené, még inkább, hogy megölje. Ilyen a „Ne lopj” tan is. Aki az emberszeretet életét éli, inkább odaadja sajátját felebarátjának, minthogy elvegyen bármit tőle. A „Ne paráználkodj” tan esetében az, aki emberszeretet életében van, vigyáz felebarátjának feleségére, és nem tenné ki ilyen sértésnek, az érzéki vágyakat pedig a tudat elleni bűnnek tekinti, mely megsemmisíti a házastársi szeretetet és kötelességet. Megkívánni a felebarát dolgait ellentétes azok gondolkodásával, akik emberszeretetben élnek, mert az emberszeretet lényege, hogy jót kívánnak a másiknak saját maguktól és a sajátjukból, ezért semmiképp sem kívánják meg azt, ami a másiké.

\[4\] Ezek a Tízparancsolat tanai, melyek a hit külsőbb tantételi dolgai; ezeket nem csak az emlékezetében őrzi az, aki emberszeretetben és annak életében van, hanem a szívében is. Ezek bevésődtek nála, mert az ő emberszeretetében, így az egész életében léteznek. Ezek mellett vannak a dogmatikus természet dolgai is, melyeket hasonló módon egyedül az emberszeretetből ismer, ugyanis annak tudata szerint él, hogy mi a helyes. A jót és igazat, melyet nem tud megérteni és feltárni, egyszerűen – vagy szíve egyszerűségéből – elhiszi, hogy úgy van, mert az Úr mondta. Aki így vélekedik, nem tesz rosszat, még ha az, amit így elfogad, önmagában nem is igaz, de igaznak látszik.

\[5\] Például vannak, akik azt hiszik, hogy az Úr mérges, büntet, megkísért és hasonlók. Vagy azt tartják, hogy a kenyér és a bor az Úrvacsorában kifejez valamit, vagy hogy a hús és vér oly módon van jelen, ahogy magyarázzák. Nem fontos, hogy egyik vagy másik dolgot mondják-e, mert bár kevesen gondolkodnak el erről a dologról, és ha mégis elgondolkodnak róla, egyszerű szívvel teszik, mert őket így utasították; mindazonáltal emberszeretetben élnek. Ők, amikor azt hallják, hogy a kenyér és a bor belső értelemben az Úr szeretetét az egész emberi faj iránt, valamint a szeretet dolgait, illetve az ember kölcsönös szeretetét jelentik az Úr és felebarátja iránt, azonnal elhiszik, és örvendeznek, hogy ez így van. Nem ez történik azokkal, akik a tani dolgokban élnek, nem emberszeretetben: ők mindent vitatnak és elutasítanak mindenkit – bárki legyen is az –, aki nem azt mondja (ezt hívják ők hitnek), amit ők cselekszenek. Ebből mindenki láthatja, hogy az Úr iránti szeretet és a felebarát iránti emberszeretet az egyház belsője.

AC 1799. „Ímé az én házam szolgaszülöttje lesz az én örökösöm.” Ez jelenti, hogy az Úr királyságában csak az van, ami külső, ami nyilvánvaló az „örökös” és az „örökösödés” jelentéséből belső értelemben. Örökössé válni vagy örökölni örök életet jelent az Úr királyságában. Az Úr királyságában mindenki örökös, mivel az Úr életéből, azaz a közös szeretet életéből élnek. Ezért hívják őket fiaknak. Az Úr fiai vagy örökösei mindazok, akik az Ő életében vannak, mert az életük Tőle van és belőle születtek, vagyis újjászülettek. Azok, akik bárkitől születtek és ugyanígy, akik újjászülettek az Úr által, örökösök, mert megkapják az Ő életét.

\[2\] Az Úr királyságában vannak külsők, és belsők, valamint legbelsők. A jó szellemek, akik az első mennyben vannak, külsők; az angyali szellemek, akik a második mennyben vannak, a belsők; és az angyalok, akik a harmadikban vannak, a legbelsők. A külsők nincsenek olyan szoros kapcsolatban vagy olyan közel az Úrhoz, mint a belsők. A belsők pedig nincsenek olyan szoros kapcsolatban vagy olyan közel, mint a legbelsők. Az Úr, Isteni szeretetből vagy könyörületességből, azt akarja, hogy mindenki közel legyen hozzá. Akik nem állnak az ajtónál, vagyis az első mennyben, az Úr azt akarja, hogy a harmadikban legyenek, és ha lehetséges, nem csak vele, hanem benne. Ilyen az Isteni szeretet, vagy az Úr szeretete. Mivel az egyház akkor csak a külsőben volt, Ő ezekkel a szavakkal panaszkodott „Ímé az én házam szolgaszülöttje lesz az én örökösöm”, mely azt jelenti, hogy az Ő királyságában csak az van, ami külső. De a következő versekben ezt vigasz követi, valamint egy ígéret arra vonatkozólag, hogy mi a belső.

\[3\] Azt, hogy mi az egyház külsője, előzőleg elmondtuk (1083., 1098., 1100., 1151., 1153. sz.). Ami a tanhoz tartozik, nem maga alkotja a külsőt, még kevésbé a belsőt, ahogy előzőleg mondtuk. Nem is az Úr különbözteti meg az egyházakat egymástól, hanem a tanok szerinti élet, melyek mindegyike – feltéve, ha igazak – alapvetőnek tekinti az emberszeretetet. Mi más lenne az a tan, mely megtanítja, hogyan kell egy embernek élnie?

\[4\] A keresztény világban a tantételi ügyek azok, melyek megkülönböztetik az egyházakat, és ebből fakadóan az emberek magukat római katolikusnak, lutheránusnak, kálvinistának, vagy reformátusnak, evangélikusnak és más neveken hívják. Egyedül a tan alapján nevezik így őket, ami sohasem lenne így, ha szeretnék az Urat és felebarátjaikat a hit alapelve szerint. A tani ügyek akkor csupán véleménykülönbségek lennének a hit rejtelmeire vonatkozóan, melyeket az őszinte keresztény emberek mindenkire ráhagynának, hogy a lelkiismeretük szerint gondolkozzanak róla, és szívükben azt mondanák, hogy az őszinte keresztény ember az, aki úgy él, mint egy keresztény, vagyis ahogy az Úr tanítja. Ebből fakadóan a különböző egyházak egy egyházzá válnának, és minden viszály, amely a tanokból ered, eloszlana. Igen, a másik elleni minden gyűlölet egy perc alatt szétfoszlana, és az Úr királysága jönne a földre.

\[5\] Az Ősi Egyház, közvetlenül az özönvíz után, bár sok királyságba szóródott szét, mégis ilyen jellegű volt, vagyis az emberek a tanok szerint különbséget tettek egymás közt, de mégis az emberszeretetet tették alapvetővé. Az imádattal pedig nem a hithez tartozó tani ügyként tekintettek, hanem emberszeretetként, mely az élethez tartozik. Ezt jelenti, ahol azt mondták (Mózes I. könyve 11:1), hogy mindenkinek egy nyelve volt, és szavuk is egy. (1285. sz.)

AC 1800. 4. vers. _És ímé szóla az Úr ő hozzá, mondván: Nem ez lesz a te örökösöd: hanem a ki a te ágyékodból származik, az lesz a te örökösöd._ „És ímé szóla az Úr ő hozzá” egy választ jelent; „mondván: Nem ez lesz a te örökösöd” jelenti, hogy ami külső, nem lesz az Ő királyságának örököse; „hanem a ki a te ágyékodból származik” jelenti azokat, akik szeretik Őt és felebarátjaikat; „az lesz a te örökösöd”jelenti, hogy örökösökké teszik őket.

AC 1801. „És ímé szóla az Úr ő hozzá.” Ez egy választ jelent, vagyis azt, hogy az egyháznak nem külsődlegesnek, hanem belsőlegesnek kellene lennie, nyilvánvaló abból, ami ezután következik. „Az Úr szava”, vagyis ez a válasz a vigasz.

AC 1802. „Mondván: Nem ez lesz a te örökösöd.” Ez jelenti, hogy ami külső, nem lesz az Ő királyságának örököse, nyilvánvaló a leendő örökös, vagy örökösödés jelentéséből, amit fent elmagyaráztunk. Az Úr királyságának örököse nem az, ami külső, hanem az, ami belső. A külső is az, de a belsőn keresztül, mert egyként működnek. Ebből tudható, mi itt a helyzet, azaz észben kell tartani, hogy mindenki, aki a mennyekben van – mindazok, akik az első és második mennyben, és mindazok, akik a harmadikban vannak – vagyis, azok akik a külsőben, és a belsőben, illetve a legbelsőben vannak, az Úr királyságának örökösei, mivel mindnyájan egy mennyet alkotnak. Az Úr mennyeiben a külsők és belső pontosan úgy vannak leírva, mint az emberben. Az első mennyben lévő angyalok alárendeltjei a másodikban lévőknek, ők pedig a harmadikban lévő angyaloknak alárendeltjei. Az alárendeltség azonban nem a parancsoláson alapszik, hanem, mint az emberben, a belső dolgok befolyásán a külsőbb dolgokba. Vagyis az Úr élete a harmadik mennyen keresztül beáramlik a másodikba, és ezen keresztül az elsőbe, ahogy ezek egymás után következnek, mindamellett, hogy azonnal beáramlik az összes mennybe is. Az alacsonyabb vagy alsóbbrendű angyalok nem tudják, hogy ez így van, hacsak az Úr rá nem világít erre; így náluk nincs parancs általi alárendeltség.

\[2\] Olyan arányban az Úr királyságának örököse valaki, ahogy a legbelső létezik egy harmadik mennyben lévő angyalban; ugyanolyan arányban örökös a második mennyben lévő angyal is, és hasonló módon a meglévő belső arányában örökös az első mennyben lévő angyal is. A belső az, ami örökössé tesz valakit. A belső angyaloknál több legbelső van, mint a külsőbb angyaloknál, ezért közelebb vannak az Úrhoz, és nagyobb mértékben örökösök. A legbelsőt az Úr iránti szeretet és a felebarát iránti emberszeretet aránya adja, ezért amilyen arányú a szeretetük és emberszeretetük, olyan arányban fiak és örökösök, ugyanis ilyen arányú résztvevői ők az Úr életének.

\[3\] Senki sem vihető fel az első vagy külső mennyből a második vagy belső mennybe, amíg nem vezették be a szeretet jóságaiba és a hit igazságaiba. Amennyire bevezették, annyira vihető fel, és jöhet az angyali szellemek közé. Ugyanez a helyzet az angyali szellemekkel, mielőtt felvinnék őket a harmadik mennybe, vagyis bekerülnének az angyalok közé. A tanítás által formálódik a belső és a legbelső is, és így alkalmazkodik a szeretet jóságainak és a hit igazságainak befogadásához, és ezzel együtt a jóság és igazság észleléséhez. Senki sem észlelheti azt, amit nem ismer és nem hisz, következésképpen nem ajándékozható meg a szeretet jóságának és a hit igazságának észlelési képességével, kivéve a tudás eszközeinek révén, hogy tudja mik és milyen természetűek ezek. Ez történik mindenkivel, még a csecsemőkkel is, akiket az Úr országában világosítanak fel. Őket könnyű oktatni, mert őket még itatták át a hamisság elvei, bár csak az általános igazságokba vezethetők be. Amikor pedig megtudják ezeket, számtalanul és korlátlanul észlelik a dolgokat.

\[4\] Ebben a vonatkozásban a helyzet ugyanaz azokkal is, akiket meggyőztek bármilyen általános igazsággal kapcsolatban. Az általános igazságok részleteit és a részletek egyes részeit, melyek megerősítik ezeket, könnyen megtanulják maguktól vagy önként, ugyanis hatással van rájuk az általános igazság, és ebből kifolyólag ugyanannak az igazságnak a részletei és egyes részei is, melyek megerősítik azt. Így örömteli és kellemes általános hatást váltanak ki, amelyet folyamatosan tökéletesítenek. Ezek azok a legbelső dolgok, melyek alapján „örökösnek” hívják őket, vagy melyek eszközeivel az Úr királyságát örökölhetik. Akkor lesznek először örökösök vagy kezdik birtokolni az örökséget, amikor a jóság, vagyis a közös szeretet hatással van rájuk, azaz amibe a jóság és igazság ismerete, és azok hatása bevezette őket. Amilyen mértékben hatással van rájuk a jóság vagy közös szeretet, olyan mértékben „örökösök” vagy birtokolják az örökséget. A közös szeretet ugyanis az egyetlen élet (vitale), melyet az Úr lényegéből, mint Atyjuktól kapnak. Ezeket azokból a dolgokból tudhatjuk, melyek a következő versben következnek.

AC 1803. „Hanem a ki a te ágyékodból származik.” Ez jelenti azokat, akik szeretik az Urat és felebarátjaikat, ami nyilvánvaló az „ágyék” és az „ágyékból származik” jelentéséből, ami a születés, és itt azokat jelenti, akik az Úrtól születtek. Azok, akik az Úrtól születtek, vagyis újjászülettek, megkapják az Úr életét. Az Úr élete, ahogy előzőleg mondtuk, az Isteni szeretet, vagyis a teljes emberi faj iránti szeretet, vagy az Ő akarata az összes ember örökkévaló megmentése, ha lehetséges. Azok, akiknél nincs meg az Úr szeretete, vagyis akik nem szeretik felebarátjaikat úgy, mint önmagukat, sosem fogják bírni az Úr életét, ezért sohasem születnek meg Tőle, vagyis nem „származnak az ágyékából”, ezért nem lehetnek az Úr királyságának örökösei.

\[2\] Ebből nyilvánvaló, hogy az „ágyékból származik” belső értelemben itt azokat jelenti, akik szereteti Őt és felebarátjaikat. Ésaiásnál:

_„Így szól az Úr, Megváltód, Izráelnek Szentje: Én vagyok az Úr, Istened, ki tanítlak hasznosra, és vezetlek oly úton, a melyen járnod kell. Vajha figyelmeztél volna parancsolataimra! olyan volna békességed, mint a folyóvíz, és igazságod, mint a tenger habjai; És olyan volna magod, mint a tengernek fövénye, és méhednek gyümölcsei, mint annak kövecskéi;”_ (Ésaiás 48:17-19)

A „tenger fövénye” jelenti a jót, a „méhednek gyümölcse, mint annak kövecskéi” pedig az igazságot; így egyedül azok vannak a jóság és igazság szeretetében vannak, akik szeretetben vannak.

\[3\] Továbbá az Igében az „ágyék” a szeretetet és könyörületességet jelenti, mert a nemzés ágyéka, különösen az anyaméh, a tiszta házastársi szeretetet, és az ebből eredő, gyermekek iránti szeretetet képviseli és jelenti. Mint Ésaiásnál:

_„Szívednek dobogása és irgalmad megtartóztatják magokat én tőlem!”_ (Ésaiás 65:15)

Jeremiásnál:

_„Avagy nem kedves fiam-é nékem Efraim? Avagy nem kényeztetett gyermek-é? Azért az én belső részeim megindultak ő rajta, bizony könyörülök rajta, azt mondja az Úr!”_ (Jeremiás 31:20)

\[4\] Ebből nyilvánvaló, hogy belső értelemben az „ágyék”, és az „ágyékból származik” magát az Úr szeretét vagy magát a könyörületességet, valamint az emberi faj iránti könyörületet jelenti; következésképpen, akiknél szeretet van, azokat jelenti az „ágyékból származik”. (Az, hogy az Úr királysága a közös szeretet, látható fentebb az 548., 549., 684., 693. és 694. számoknál)

AC 1804. „Az lesz a te örökösöd.” Ez jelenti, hogy örökösökké teszik őket – ez nyilvánvaló az „örökös” jelentéséből, mellyel már foglalkoztunk.

AC 1805. 5. vers. _És kivivé őt, és monda: Tekints fel az égre, és számláld meg a csillagokat, ha azokat megszámlálhatod; - és monda nékie: Így lészen a te magod._ „És kivivé őt” jelenti a belső ember látását, amely a külső dolgok alapján látja a belsőket; „és monda: Tekints fel az égre” jelenti az Úr királyságának képviseletét a világmindenség észbeli tekintetében; „és számláld meg a csillagokat” jelenti a jó és igaz dolgok képviseletét a csillagok állásának észbeli tekintetében; „ha azokat megszámlálhatod” jelenti a szeretet termékenységét és a hit megsokszorozódását; „és monda nékie: Így lészen a te magod” jelenti az Úr királyságának örököseit.

AC 1806. „És kivivé őt.” Ez jelenti a belső ember látását, amely a külső dolgok alapján látja a belsőket, látható a „kivivé őt” jelentéséből a következőkkel kapcsolatban. A belső dolgok előtérbe kerülnek, amikor az ember testi szemmel megszemléli a csillagos eget, és ezáltal az Úr királyságára gondol. Amikor az ember lát valamit a szemével, és úgy nézi azokat a dolgokat, amelyekre ránéz, mintha nem is látná, hanem az egyházi és mennyei dolgokra gondol vagy látja azokat, akkor az az ő belső, szellemi vagy lelki látása lesz „kivive”. Maga a szem ilyenkor tulajdonképpen semmi, mert a szellem látása az, amely kiviszi, hogy a végén a külsőkből láthassa a belső dolgokat; azaz a világon lévő tárgyakból folyamatosan visszatükröződjenek a másvilágon lévő dolgok; ugyanis ennek az életnek kedvéért él a világon. Ilyen volt a látás a Legősibb Egyházban, ilyen a látása azon angyaloké, akik az emberrel vannak, és ilyen volt az Úr látása.

AC 1807. „És monda: Tekints fel az égre.” Ez jelenti az Úr királyságának képviseletét a világmindenség észbeli tekintetében, ami látható az „ég” jelentéséből. Az „ég” az Igében, belső értelemben, nem az eget jelenti, mely a szemünk előtt jelenik meg, hanem az Úr királyságát, általánosságban és részleteiben. Amikor az ember, aki külső alapján a belső dolgokat látja, az égre néz, egyáltalán nem a csillagos égboltra, hanem az angyali mennyre gondol. Amikor a Napot látja, nem a Napra gondol, hanem az Úrra, aki a menny Napja. Ugyanez van, amikor a Holdat és a csillagokat látja; amikor pedig az egek hatalmasságát, akkor nem gondol azok hatalmasságára, hanem az Úr felmérhetetlen és végtelen hatalmára. Ez a helyzet akkor is, amikor minden más dolgot lát, mivel semmi nincs, ami ne képviselne valamit.

\[2\] Ugyanez vonatkozik a földi dolgokra is. Amikor a hajnalt figyeli, nem a hajnalra gondol, hanem arra, hogy minden dolog az Úrtól származik, és hogy következik a bölcsesség napja. Amikor a kerteket, ligeteket és virágágyásokat látja, szeme nem állapodik meg semmilyen fán, annak virágán, levelén vagy gyümölcsén, hanem a mennyei dolgokon, melyeket ezek képviselnek. Nem állapodik meg semmilyen virágon, annak szépségén és kellemességén, hanem azon, amit az a másvilágon képvisel. Nincs ugyanis semmi szép és csodálatos az égen és földön, amely valamilyen módon nem az Úr királyságának képviselete lenne (1632. sz.). „Tekints fel az égre” ezért jelenti Úr királyságának képviseletét a világmindenség észbeli tekintetében.

\[3\] Annak oka, hogy az égen és földön lévő minden dolog képvisel valamit az, hogy a mennyen keresztül az Úr hatására jöttek elő és jönnek elő folyamatosan, vagyis ebből léteznek. Olyan ez, mint az emberi test, amely a lélek eszközei által jön elő és létezik. Ebből kifolyólag az emberi testben lévő összes dolog, mind általánosságban, mind részleteiben a lélek képviselője. Lélek van a használatban és a végben; de a test visz véghez mindent. Minden hatás, bármi legyen is az, hasonló módon képviselője a használatnak, amely az ok. A használat pedig a vég képviselője, mely az első elvekhez tartozik.

\[4\] Azok, akik Isteni gondolatokban vannak, sohasem állnak meg a külső látás tárgyainál, hanem belőlük és bennük állandóan belső dolgokat látnak. A legbelsőbb dolgok származnak az Úr királyságából, és ezek a legvégsőbbek is. Ugyanez a helyzet az Úr Igéjével: aki az Isteni dolgokban van, sohasem betű szerint veszi figyelembe az Úr Igéjét, hanem a betűt és a szó szerinti értelmet úgy tekinti, mint az egyház és az Úr királysága mennyei és szellemi dolgainak képviseletét és jelentőségét. Számára a betű szerinti értelem csupán a gondolkodás egy eszközbeli megtestesítője. Ilyen volt az Úr látása.

AC 1808. „És számláld meg a csillagokat.” Ez jelenti a jó és igaz dolgok képviseletét a csillagok állásának észbeli tekintetében, ami nyilvánvaló abból, amit most elmondtunk, valamint a „csillagok” képviseletéből és jelentőségéből, melyek a jó és igaz dolgok. A „csillagokat” gyakran említik az Igében, és mindenütt a jó és igaz dolgokat, valamint ellenkező értelemben a gonosz és hamis dolgokat jelentik. Vagy ami ugyanaz, az angyalokat és angyalok társadalmait, illetve ellenkező értelemben a gonosz szellemeket és társaságukat. Amikor az angyalokat vagy angyalok társadalmait jelentik, akkor állócsillagok, de amikor a gonosz szellemeket és azok társaságait, akkor vándorló csillagok _\[ford. megj.: bolygók\]_, ahogy azt gyakran láttam.

\[2\] Azt, hogy minden égen és földön lévő dolog a mennyei és szellemi dolgok képviselője, az az egyszerű magyarázat támasztja alá, hogy az égen és a földön a szem előtt megjelenő dolgokhoz hasonló dolgok jelennek meg a szellemvilágban is, olyan tisztán, mint fényes napvilágnál, és ott semmi mások, mint képviselők. Például, amikor a csillagos égbolt megjelenik, a rajta lévő csillagok pedig állnak, azonnal tudható, hogy jó és igaz dolgokat jelentenek. Amikor azonban a csillagok vándorolnak, azonnal tudható, hogy gonosz és hamis dolgokat jelentenek. A csillagok fényéből és szikrázásából tudható – számtalan más dolog mellett –, hogy azok milyen fajtájúak. Ezért, ha valaki hajlandó bölcsen gondolkodni, tudhatja, mi a földön lévő dolgok eredete: az Úr. Amiért bár nem tökéletesen, de valóságosan előjönnek a földön az, hogy minden dolog, mind a mennyei, mind a szellemi, mely az Úrtól van, élő és lényegi, vagyis ahogy hívják, alapvető, és ezért létezik ténylegesen a természetben (1632 sz.).

\[3\] Az, hogy csillagok által jelképezett és jelentett dolgok a jóság és az igazság, látható az Ige következő passzusaiból. Ésaiásnál:

_„Mert az ég csillagai és csillagzatai nem ragyogtatják fényöket, sötét lesz a nap támadásakor, és a hold fényét nem tündökölteti. És meglátogatom a földön a bűnt, és a gonoszokon vétküket”_ (Ésaiás 13:10, 11)

ahol a látogatás napjával foglalkoznak. Mindenki láthatja, hogy a „csillagok” és „csillagzatok” itt nem a csillagokat és csillagzatokat jelentik, hanem az igaz és jó dolgokat. A „nap” a szeretet, a „hold” pedig a gonoszság és hamisság hite, mely sötétséget okoz.

\[4\] Ezékielnél:

_„És mikor eloltalak, beborítom az eget, s csillagait besötétítem, a napot felhőbe borítom, és a hold nem fényeskedik fényével. Minden világító testet megsötétítek miattad az égen, és bocsátok sötétséget földedre”_ (Ezékiel 32:7, 8)

Ahol a jelentés hasonló. Jóelnél:

_„Reszket előttök a föld, és megrendülnek az egek; a nap és hold elsötétednek, a csillagok is bevonják fényöket.”_ (Jóel 2:10, 3:15)

Ahol a jelentés hasonló. Dávidnál:

_„Dicsérjétek őt: nap és hold; dicsérjétek őt mind: fényes csillagai! Dicsérjétek őt egeknek egei”_ (Zsoltárok könyve 148:3, 4)

Ugyanaz a jelentése.

\[5\] Azt, hogy „csillagok” nem csillagokat jelentenek, hanem a jó és igaz dolgokat, vagy ami ugyanaz, azokat, akik a jó és igaz dolgokban vannak, mint az angyalok, egyértelműen megmondják Jánosnál:

_Az ember Fia. Vala pedig a jobb kezében hét csillag; A hét csillag titkát, a melyet láttál az én jobb kezemben, és a hét arany gyertyatartót. A hét csillag a hét gyülekezet angyala, és a mely hét gyertyatartót láttál, az hét gyülekezet._ (Jelenések könyve 1:13, 16, 20)

\[6\] Újra:

_„A negyedik angyal is trombitált, és megvereték a napnak harmadrésze, és a holdnak harmadrésze, és a csillagoknak harmadrésze; hogy meghomályosodjék azoknak harmadrésze, és a nap az ő harmadrészében ne fényljék, és az éjszaka hasonlóképen.”_ (Jelenések könyve 8:12)

Ahol nyilvánvaló, hogy a jó és igaz sötétült el. Dánielnél:

_„És azok közül egyből egy kis szarv támada, és nagyon megnöve délre, napkeletre és a kívánatos föld felé. És megnöve mind az ég seregéig; és a földre vete némelyeket ama seregből és a csillagokból, és azokat megtapodá.”_ (Dániel 8:9, 10)

Mely szavak nyilvánvalóan azt jelentik, hogy az „ég serege” és a „csillagok” a jó és igaz dolgok, melyeket megtapostak.

\[7\] Ezekből a passzusokból látható, hogy mit jelentenek az Úr szavai Máténál:

_„Mindjárt pedig ama napok nyomorúságai után a nap elsötétedik, és a hold nem fénylik, és a csillagok az égről lehullanak, és az egeknek erősségei megrendülnek.”_ (Máté 24:29)

Lukácsnál:

_„És lesznek jelek a napban, holdban és csillagokban; és a földön pogányok szorongása a kétség miatt, mikor a tenger és a hab zúgni fog”_ (Lukács 21:25)

Ahol a „nap” nem Napot, a „hold” nem Holdat, a „csillag” nem csillagot, a „tenger” nem tengert jelent, hanem azokat a dolgokat, melyeket jelképeznek; vagyis a „nap” a szeretet mennyei dolgait, a „hold” a szellemi dolgokat, a „csillagok” a jó és igaz dolgokat, azaz a jóság és igazság ismeretét, melyek a napok nyomorúságában elsötétednek, amikor nincs hit, azaz nincs emberszeretet.

AC 1809. „Ha azokat megszámlálhatod.” Ez jelenti a szeretet termékenységét és a hit megsokszorozódását, vagy ami ugyanaz, a jóság termékenységét és az igazság megsokszorozódását – ehhez nem kell magyarázat. A szavak egyszerűen azt jelentik, hogy nem számolhatók meg.

AC 1810. „És monda nékie: Így lészen a te magod.” Ez jelenti az Úr királyságának örököseit, ez nyilvánvaló a „mag” jelentéséből, amely az abból eredő szeretet és hit, vagy ami ugyanaz, azok, akik szeretetben és hitben vannak: mind az angyalok, mind az emberek. Azt, hogy a „magnak” ez a jelentése, már több helyen kijelentettük és megmutattuk. Ezek a szavak általánosságban az Úr királyságát jelentik, amely oly hatalmas és számos, hogy senki sem hiheti el; csak úgy lehet kifejezni, hogy MÉRHETETLEN. Mérhetetlenségével az Úr Isteni könyörületességéből máshol foglalkozunk. Ezt jelentik itt ennek a versnek a szavai „Tekints fel az égre, és számláld meg a csillagokat, ha azokat megszámlálhatod; és monda nékie: Így lészen a te magod”. Ezek a szavak a bölcsesség és értelem számtalan jóságát és igazságát is jelentik, a velük járó boldogsággal együtt, minden angyalban.

AC 1811. 6. vers. _És hitt az Úrnak és tulajdoníttaték az őnéki igazságul._ „És hitt az Úrnak” jelenti az Úr hitét ebben az időben; „és tulajdoníttaték az őnéki igazságul” jelenti, hogy az Úr itt vált először igazságossá.

AC 1812. „És hitt az Úrnak.” Ez jelenti az Úr hitét ebben az időben, ami nyilvánvaló minden szóból, valamint a dolgok kapcsolatából belső értelemben. Az Úr, mialatt a földön élt, folyamatosan harcolt a kísértések ellen. Folyamatosan győzött az állandó legbelsőbb bizalom és hit miatt, mert Ő tiszta szeretetből harcolt a teljes emberi faj megmentéséért. Nem tehetett mást, mint győzött, amit itt a „hitt az Úrnak” jelent. A szeretetből, melyből valaki harcol, tudható, milyen a hite. Az, aki bármilyen más szeretetből harcol, mint a felebarát és az Úr királysága iránti szeretetből, nem hitből harcol, vagyis nem „hisz az Úrnak”, hanem abból, amit szeret, ugyanis a szeretet maga, amiért harcol, az a hite. Például az, aki abból a szeretetből harcol, hogy a legnagyobbá váljon a mennyben, nem hisz Istenben, annál inkább magában; az a vágy ugyanis, hogy a legnagyobbá váljon, egyben annak vágya is, hogy irányítson, és ő ezért az irányításért harcol. Így van minden más esetben is. Magából a szeretetből, melyből valaki harcol, tudható, milyen a hite.

\[2\] Az Úr azonban sohasem harcolt önszeretetből vagy önmagáért a kísértések elleni harcaiban, hanem mindenért a világmindenségben, következésképpen nem azért, hogy ő legyen a legnagyobb a mennyben, ez ugyanis ellentétes az Isteni Szeretettel, így ő még a legkisebb is alig lehetett volna; hanem azért, hogy minden más valamivé válhasson és meg legyen mentve. Azt mondja Márknál:

_Jakab és János, a Zebedeus fiai mondának néki: Add meg nékünk, hogy egyikünk jobb kezed felől, másikunk pedig bal kezed felől üljön a te dicsőségedben. Jézus mondá: A ki nagy akar lenni közöttetek, az legyen a ti szolgátok; És a ki közületek első akar lenni, mindenkinek szolgája legyen: Mert az embernek Fia sem azért jött, hogy néki szolgáljanak, hanem hogy ő szolgáljon, és adja az ő életét váltságul sokakért._ (Márk 10:37, 43-45)

Az Úr ebből a szeretetből vagy a hitből harcolt, és itt ezt jelenti a „hitt az Úrnak”.

AC 1813. „És tulajdoníttaték az őnéki igazságul.” Ez jelenti, hogy az Úr itt vált először igazságossá, ami látható a dolgok összefüggéséből belső értelemben, amikor az Úrral foglalkoznak. Az, hogy az Úr egyedül vált igazságossá az egész emberi fajért, látható abból a tényből, hogy egyedül Ő harcolt Isteni szeretetből, vagyis az egész emberi faj iránti szeretetből, és harcaival a megváltást kívánta, ez fűtötte. Az Emberi Lényeg vonatkozásában az Úr nem született igazságosnak, de igazságossá vált a kísértések elleni harcok és győzelmek révén, a saját erejéből. A harcok és sikerek beszámítottak az igazságosságába, vagyis hozzáadódtak az igazságosságához, amely folyamatosan növekedett, amíg tisztán igazságossá nem vált.

\[2\] Az, aki emberi apától vagy emberi apa magjából születik, amikor magától harcol, nem tud más szeretetből, mint önszeretetből vagy világszeretetből harcolni; azaz nem mennyei szeretetből, hanem pokoli szeretetből, mert apja révén ilyen a Sajátjának jelleme, ezenkívül az önnön viselkedése által kialakított Sajátja is. Ezért aki azt feltételezi, hogy magától harcol a gonosz ellen, nagyot téved. Hasonló módon, aki saját erejéből kíván igazságos lenni – vagyis azt hiszi, hogy az emberszeretet jóságai és a hit igazságai saját magából származnak, következésképpen megérdemli a mennyet általuk –, az a hit jósága és igazsága ellen cselekszik és gondolkodik. Az Úr ugyanis a hit igazságáért, vagyis magaért az igazságért. Mivel a hit igazságával szemben cselekszik és gondolkodik, elveszi az Úrtól, ami az Övé, és az Úr sajátját a magáévá teszi; más szóval az Úr helyébe helyezi magát, ezáltal gonoszságot plántál önmagába. Az ilyen fajta ember nagy vagy a legnagyobb kíván lenni a mennyben, mert tévesen hiszi azt, hogy az Úr azért harcolt a poklok ellen, hogy Ő legyen a legnagyobb. Az ember sajátja ilyen elképzelésekkel van elfoglalva, amelyek úgy jelennek meg, mint az igazságok, de épp az ellenkezőjét jelentik azoknak.

\[3\] Az, hogy az Úr annak érdekében jött világra, hogy igazságos legyen, és egyedül Ő igazságos, megjósolták a próféták. Ezt már az eljövetele előtt lehetett tudni, és nem válhatott igazságossá, csak a kísértések, valamint minden gonoszság és pokoli dolog felett aratott győzelmek révén. Jeremiásnál:

_„Az ő idejében megszabadul Júda, és Izráel bátorságosan lakozik, és ez lesz az ő neve, a melylyel nevezik őt: Az Úr a mi igazságunk”_ (Jeremiás 23:6)

Ugyanott:

_„Azokban a napokban és abban az időben sarjasztok Dávidnak igaz sarjadékot, és jogot és igazságot szerez e földön. Azokban a napokban megszabadul a Júda, és bátorságban lakozik Jeruzsálem, és így hívják majd őt: Az Úr a mi igazságunk.”_ (Jeremiás 33:15, 16)

Ésaiásnál:

_És látá, hogy nincsen senki, és álmélkodott, hogy nincsen közbenjáró; ezért karja segít néki, és igazsága gyámolítja őt. És felölté az igazságot, mint pánczélt, és a szabadítás sisakja van fején._ (Ésaiás 59:16, 17)

A „kar” jelenti a saját erejét. Mert az Úr egyedül az igazságosság; „igazság házaként” is említik (Jeremiás 31:23, 50:7).

AC 1814. 7. vers. _És monda néki: Én vagyok az Úr, ki téged kihoztalak Úr-Kaszdimból, hogy néked adjam e földet, örökségedűl._ „És monda néki: Én vagyok az Úr” jelenti az Úr belső emberét, mely Isten volt, és amelyből szerezte az észlelését; „ki téged kihoztalak Úr-Kaszdimból” jelenti a külső ember első állapotát; „hogy néked adjam e földet, örökségedűl” jelenti az Úr királyságát, melynek egyedül Ő a birtokosa.

AC 1815. „És monda néki: Én vagyok az Úr.” Ez jelenti az Úr belső emberét, mely Isten volt, és amelyből szerezte az észlelését; ez nyilvánvaló abból, amit már elmondtunk: az Úr Belsője, vagyis amit az Úr az Atyától kapott, volt benne Isten, ugyanis ő Istentől fogant. Amit egy ember az apjától kap, az egy dolog, és amit az anyjától, az egy másik. Az apjától az ember megkap mindent, ami belső, tehát maga a lelke vagy az élete az apától van; amit az anyától kap, az minden, ami külső. Egyszóval, a belső ember vagy maga a szellem az apától van, de a külső ember vagy maga a test, az anyától. Ezt mindenki megértheti a tényből, hogy magát a lelket az apa ülteti be, és ez kezd kis testi alakot ölteni a petében. Bármi adódik hozzá ezután a petében vagy a méhben, az az anyáé, mert nem növekszik másból.

\[2\] Ebből látható, hogy a belsőjét tekintve az Úr volt az Isten. De mivel a külső, amelyet az Úr az anyától kapott, egyesült az Istenivel, vagy Istennel, és ez a kísértéseken és győzelmeken keresztül történt, ahogy előzőleg mondtuk, ez nem jelenhetett meg másképp neki ezekben az állapotokban, minthogy amikor beszélt Istennel olyan volt, mintha mással beszélne. Ekkor mégis Magával beszélt, amíg az egyesülés állapotában volt. Az Úr észlelése, mely tökéletesebb mindenkiénél, aki valaha született, az Úr belsőjéből, vagyis magától Istentől van, amit a „Jehova monda néki” szavak jelentenek belső értelemben.

AC 1816. „Ki téged kihoztalak Úr-Kaszdimból.” Ez jelenti a külső emberének állapotát, ami látható az „Úr-Kaszdimból” jelentéséből. Az „Úr-Kaszdimból” itt a születésből származó anyait, vagy az anyai örökséget jelenti. Ennek természetét előzőleg már leírtuk. Ebből az anyai dologból vagy anyai örökségből mászott ki, amikor a gonoszságot és hamisságot, vagyis a poklokat győzte le.

AC 1817. „Hogy néked adjam e földet, örökségedűl.” Ez jelenti az Úr királyságát, melynek egyedül Ő a birtokosa, ami nyilvánvaló a „föld” jelentéséből: itt a Szentföld vagy Kánaán Földje, lévén az a mennyei királyság; valamint az „örökség” jelentéséből, amiről számos alkalommal beszéltünk előzőleg. Itt az Úr emberi Lényegéről mondják, hogy „örökli a földet”, azaz birtokolja a mennyei királyságot. Isteni Lényege szerint ugyanis az örökkévalóság óta Ő volt a világmindenség Birtokosa, következésképpen a mennyei királyságé is.

AC 1818. 8. vers. _És monda: Uram Isten, miről tudhatom meg, hogy öröklöm azt?_ „És monda: Uram Isten” egy beszélgetést jelent, mintha lenne, a Legbelsőbb ember és a Belső között; „miről tudhatom meg, hogy öröklöm azt?” az Úr szeretete elleni kísértést jelenti, mely teljes bizonyosságot kíván.

AC 1819. „És monda: Uram Isten.” Ez egy beszélgetést jelent, mintha lenne, a Legbelsőbb ember és a Belső között, ami nyilvánvaló abból, amit az előző versben mondtunk az „Isten mondta neki” szavakkal kapcsolatban, valamint abból, amit elmondtunk az Úristennel kapcsolatban (2. vers), mint utalást a Legbelsőbb ember és a Belső közötti társalgásra, vagy az Úrra, különösen mikor Ő kísértésben volt.

AC 1820. „Miről tudhatom meg, hogy öröklöm azt?” Ez az Úr szeretete elleni kísértést jelenti, mely teljes bizonyosságot kíván, ami látható a kétségből, melyet ezek a szavak magukban foglalnak. Ő, aki kísértésben van, kételkedik a végkifejletben. A végkifejlet a szeretet, amely ellen a gonosz szellemek és gonosz angyalok (genii) harcolnak, ezért kétséges a vége. Minél nagyobb a szeretet, annál kétségesebb. Amennyiben a végét, mely a szeretet, nem vonják kétségbe, sőt kétségbeesésbe, akkor nincs kísértés. Az eredményre vonatkozó bizonyosság megelőzi a győzelmet, és a győzelemhez tartozik.

\[2\] Mivel kevesen tudják, hogy mi a helyzet a kísértéssel, itt röviden elmagyarázzuk. A gonosz szellemek sohasem harcolnak más dolgok, mint azok ellen, amiket az ember szeret. Minél hevesebben szereti őket, annál vadabbul harcolnak. A gonosz angyalok (genii) azok, akik a jó hatásához tartozó dolgok ellen harcolnak, a gonosz szellemek pedig azok, akik az igazság hatásához tartozó dolgok ellen. Amikor észreveszik akár a legkisebb dolgot is, amelyet egy ember szeret, vagy olyan illatként észlelik, aminek örül vagy kedves neki, azonnal rohannak, és arra törekednek, hogy megsemmisítsék azt, és vele az egész embert, mert az ember élete a szeretett dolgokból áll. Semmi sem okoz nagyobb örömet nekik, mint ily módon megsemmisíteni egy embert; az örökkévalóságig sem állnak el tőle, kivéve ha az Úr elhajtja őket. Rosszindulatúak és ügyesek, hízelgéssel beférkőznek az ember igaz szeretetébe, aztán az embert maguk közé viszik. Amikor ezt megteszik, azonnal megkísérlik megsemmisíteni a szeretetét, megölve ezáltal az embert, és ezt ezerféle felsorolhatatlan módon teszik.

\[3\] Nem csak érveléssel vívják a jó és igaz dolgok elleni harcot, mert az ilyen harcok nem számítanak. Még ha ezerszer is legyőzik őket, akkor is folytatják, mivel a jó és igaz elleni vita sohasem hiányozhat. Kiforgatják azonban a jóságot és igazságot, és felszítják az érzékiség és meggyőződés tüzét, így az ember nem tudja, hogy ő is hasonlóképpen az érzékiségben és meggyőződésben van. Ugyanakkor ezt élvezettel gerjesztik, elragadva az ember másban való élvezetét. Ily módon a legfondorlatosabban megfertőzik és megtámadják őt, és ezt olyan ügyesen teszik, egyik dologból a másikba vezetve őt, hogy ha az Úr nem segítené, az ember sohasem tudná meg, hogy mi a tényleges helyzet.

\[4\] Hasonló módon cselekszenek az igazság hatásai ellen, ami a tudatot alakítja: amint érzékelnek valamit a tudatból, annak bármely fajtáját, az emberben lévő hamisságokból és hibákból kialakítanak maguknak egy hatást. Ezáltal árnyékot vetnek az igazság világosságára, és így züllesztik le; vagy nyugtalanná teszik és kínozzák őt. A gondolatot is állandóan egy dologra fókuszálják, megtöltve azt képzelgésekkel; ugyanakkor az érzéki vágyakat titokban felruházzák azokkal. Erre számtalan más furfangjuk van, melyeket képtelenség leírni úgy, hogy felfoghatók legyenek. Ez csak a néhány legáltalánosabb módszer, amellyel utat nyitnak az ember tudatába, ugyanis ennek lerombolását mindenek felett élvezik.

\[5\] Ebből a néhány, tényleg nagyon kevés kijelentésből látható, hogy mik a kísértések: általánosságban olyanok, mint a szeretetek; valamint ezekből látható az is, milyen volt az Úr megkísértésének természete. Ezek voltak a legborzasztóbbak mind közül, mivel amilyen nagy a szeretet, olyan félelmetes a kísértés. Az Úr igen szenvedélyes szeretete a teljes emberi faj megváltása volt, következésképp a legmagasabb fokú jóság és igazság hatásának netovábbja. A teljes pokol ez ellen harcolt a leggonoszabb mesterkedéssel és rosszindulattal, de az Úr még így is legyőzte őket a saját erejéből. A győzelmek ahhoz vezettek, hogy a gonosz angyalok (genii) és szellemek ezután semmit sem mertek tenni. Mivel életük a rombolás képességén alapszik, amikor olyan emberrel találkoznak, aki képes ellenállni nekik, ugyanúgy elmenekülnek, ahogy akkor szokták tenni, amikor a menny első bejáratának közelében vannak: rögtön iszonyat és félelem tölti el őket, és visszafordulnak.

AC 1821. 9. vers. _És felele néki: Hozz nékem egy három esztendős üszőt, egy három esztendős kecskét, és egy három esztendős kost, egy gerliczét és egy galambfiat._ „És felele néki” jelenti az észlelést. „Hozz nékem egy három esztendős üszőt, egy három esztendős kecskét, és egy három esztendős kost” jelenti az egyház mennyei dolgainak képviseletét, az „üsző” a külső mennyei dolgok képviselete, a „kecske” a belső mennyei dolgoké, a „kos” pedig a szellemi mennyei dolgoké. „Három esztendősek” voltak, mert az egyház összes dolgát magukban foglalták idő és állapot szerint. „Egy gerliczét és egy galambfiat” jelenti az egyház szellemi dolgainak képviseletét: a „gerlice” a külsőket, a „galambfi” pedig a belsőket.

AC 1822. „És felele néki.” Ez jelenti az észlelést, ami nyilvánvaló abból, amit a 2. és 7. versben elmondtunk. Maga az észlelés semmi más, mint egy belső beszédfajta, mely belső beszéd az észlelés által mutatkozik meg. Minden belső parancs, még a tudat is, semmi más, mint az észlelés magasabb, vagy belsőbb foka.

AC 1823. „Hozz nékem egy három esztendős üszőt, egy három esztendős kecskét, és egy három esztendős kost.” Ez jelenti az egyház mennyei dolgainak képviseletét, ez nyilvánvaló ugyanezen állatok jelentéséből az áldozatokban. Senki értelmesen gondolkodó nem hiheti azt, hogy a különböző állatok, melyeket feláldoztak, nem jelentettek mást, csak áldozatot. Vagy azt, hogy egy marha és egy ökör, vagy egy borjú ugyanazt jelenti, mint egy juh, gida vagy kecske, és hogy ezek ugyanazok, mint egy bárány, míg a gerle ugyanazt jelenti, mint a fiatal galamb. A tény az, hogy minden állatnak megvan a saját különleges jelentése. Ez határozottan nyilvánvaló lehet abból, hogy nem volt olyan eset, amikor egyiket ajánlották volna fel a másik helyett. Konkrétan megnevezték, hogy melyeket használták a napi égő felajánlásoknál és áldozatoknál, melyeket a Sabbatokon és az ünnepeken, melyeket az önkéntes felajánlásoknál, fogadalmaknál és békeajánlatoknál, és melyeket a vétkezés és a bűn vezeklése, illetve a megtisztulás során. Ez nem lett volna így, ha nem képviselt és jelentett volna valami különlegeset mindegyik állat.

\[2\] Azt azonban, hogy mit jelentettek az egyes fajták, túl unalmas lenne elmagyarázni itt. Elegendő most annyit tudni, hogy mennyei dolgokat jelentettek az állatok, szellemi dolgokat pedig a madarak; méghozzá mindegyik fajta valamilyen különleges mennyei vagy szellemi dolgot. Maga a zsidó egyház, és a hozzá tartozó összes dolog olyan dolgok képviselője volt, mint az Úr királysága, ahol nincs más, mint mennyei és szellemi, vagyis semmi más, mint szeretet és hit. Ez is eléggé nyilvánvaló lehet a tiszta és hasznos vadállatok jelentéséből, amit fent magyarázunk el (45., 46., 142., 143., 246., 714., 715., 776. sz.). A Legősibb Egyházban ezek a mennyei jóság jelképei voltak, aztán képviselővé váltak az egyházban, amikor a szintén képviseleti, pusztán külső imádatot értékelték és fogadták el.

\[3\] Mivel itt az egyház állapotával foglalkoznak, és ahogy megjósolják, hogy milyen lesz az állapota, ezt mutatták meg Ábrámnak a hasonló jellegzetességek, pontosan úgy, ahogy elmeséltük. Ezeket a dolgokat jelentik belső értelemben, és ezt mindenki tudhatja és gondolhatja. Miért lenne arra szükség, hogy hozzanak egy három esztendős üszőt, egy három esztendős kecskét és egy három esztendős kost, gerlicét és galambfiat, kettévágják és úgy helyezzék el őket, hacsak nem képvisel minden valamit? A következőkből látható, hogy ezek a dolgok mit jelentenek.

AC 1824. Az, hogy az „üsző” a külső mennyei dolgok képviselete, a „kecske” a belső mennyei dolgoké, a „kos” pedig a szellemi mennyei dolgoké, látható az áldozatokból, melyekről ott szólunk többet, ahol az áldozatokkal foglalkozunk az Úr Isteni könyörületességéből. Vannak külső mennyei dolgok, belső mennyei dolgok és szellemi mennyei dolgok. A külső mennyei dolgok a külső emberéi, a belső mennyei dolgok a belső emberéi, a szellemi mennyei dolgok pedig ezekből származnak. Maga a mennyei az Úr és a felebarát iránti szeretet. A mennyei az Úrtól árad be, méghozzá a belső emberen keresztül a külsőbe. A belső emberben ezt belső mennyeinek hívják, a külsőben pedig külső mennyeinek. A külső mennyei a jóság összes hatása, sőt az összes öröm, amely a jóság hatásából jön. Amíg ezekben, vagyis a jóság hatásában és az ebből eredő örömben benne van a szeretet és emberszeretet jósága, addig benne van a mennyei és a boldogság. A szellemi mennyei az igazság összes hatása, amelyben benne van a jóság hatása, vagy az igazság hatása, amely a jóság hatásának szülöttje. Azaz ez a hit, melyben emberszeretet van, vagy a hit, mely az emberszeretet szülöttje.

AC 1825. Az, hogy a „három esztendősek” voltak jelenti, hogy az egyház összes dolgát magukban foglalják idő és állapot szerint, nyilvánvaló a „három” jelentéséből a Igében. A „három” az egyház teljes idejét jelenti, a kezdetektől a végig, így az összes állapotát is. Az egyház végső idejét tehát a harmadik nap, a harmadik hét, a harmadik hónap, a harmadik év és a harmadik kor jelenti, melyek mind ugyanazok. Mivel a hármas szám az egyház állapotát jelenti, így mindazok állapotát is, akik egy egyházban vannak, valamint mindent, ami az egyházé, ahogy az látható e szám jelentéséből az Ige passzusaiban (720., 901. sz.).

\[2\] Az, hogy a „három esztendős üsző” jelenti az egyház idejét és állapotát a végéig, vagyis addig, amikor megszűnt vagy kihalt, látható Ésaiásnál:

_„Szívem kiált Moábért, a melynek végvárai Zoárig, a három éves üszőig nyúltanak; mert Luhith hágóján sírással mennek fel, és mert Horonaim útján romlásuknak kiáltását hallatják.”_ (Ésaiás 15:5)

Jeremiásnál is:

_„És eltünik az öröm és vígasság Kármelből és a Moáb földéről, és a kádakból kifogyasztom a bort, nem sajtolnak örömzajjal; az éneklő nem énekel. Hesbon kiáltása miatt Elealéig és Jáhásig felhat az ő szavok; Soártól fogva Horonáimig és Eglath-Selisájjáig, mert a Nimrim vize is elapad.”_ (Jeremiás 48:33, 34)

(Ahol Eglath-Selisájá  hét éves üszőt jelent- A ford. megjegyzése).

Senki sem tudhatja, hogy mit jelentenek ezek a dolgok, csak akkor, ha tudja, mit jelent „Moáb”, „Zoár”, „Luhith hágója”, „Hesbon kiáltása Elealéig”, „Jáhás”, „Horonáim”, „Nimrim vize” és a „három esztendős üsző”. Egyértelmű, hogy ez a legnagyobb üresség.

AC 1826. „Egy gerliczét és egy galambfiat.” Ez jelenti az egyház szellemi dolgait, ami nyilvánvaló a madarak általános jelentéséből, valamint különösen a gerlice és galamb jelentéséből. Azt, hogy a „madarak” a hit vagy az igazság szellemi dolgait jelentik, ezáltal az értelmi és észbeli dolgokat, már előzőleg megmutattuk (40., 745., 776., 991. sz.). A „gerlice” jelenti a hit jóságait és igazságait (870. sz.). Arról, hogy mit jelentettek az áldozatokban, az Úr Isteni könyörületességéből ott beszélünk, ahol majd az áldozatokkal foglalkozunk. Az Igében – különösen a prófétai részben –, amikor a mennyei dolgokról beszélnek, akkor a szellemi dolgokról is beszélnek. Ily módon összekapcsolódnak, mert egyik a másikból van, ahogy az egyik a másiké (639., 680., 683., 707., 793., 801. sz.).

AC 1827. Az, hogy a „gerlice” a külső szellemi dolgok képviselője, a „galambfi” pedig a belsők szellemi dolgoké, látható abból, amit elmondtunk a mennyei dolgok vonatkozásában, melyeknél az „üsző” jelenti a külső, a „kecske” a belső, a „kos” pedig a közbülső dolgokat.

AC 1828. 10. vers. _Elhozá azért mind ezeket, és kétfelé hasítá azokat, és mindeniknek fele részét a másik fele része átellenébe helyezteté; de a madarakat nem hasította vala kétfelé._ „Elhozá azért mind ezeket” jelenti azt, hogy megtörtént; „és kétfelé hasítá azokat” jelenti az egyházat és az Urat; „és mindeniknek fele részét a másik fele része átellenébe helyezteté” jelenti a mennyei dolgokkal való párhuzamot és összefüggést; „de a madarakat nem hasította vala kétfelé” jelenti a szellemi dolgokat, amelyekben nem volt ilyen párhuzamosság és összefüggés.

AC 1829. „Elhozá azért mind ezeket.” Ez jelenti azt, hogy megtörtént, és ez minden magyarázat nélkül nyilvánvaló.

AC 1830. „És kétfelé hasítá azokat.” Ez jelenti az egyházat és az Urat, ami nyilvánvaló a következőkből. Mivel a mennyei dolgokat az üsző, kecske és kos jelentették, a szellemi dolgokat pedig a gerlice és galambfi, ezért amikor kétfelé hasítják, és egymással átellenbe helyezik, nem lehet más jelentése.

AC 1831. „És mindeniknek fele részét a másik fele része átellenébe helyezteté.” Ez jelenti a mennyei dolgokkal való párhuzamot és összefüggést, ami látható abból, hogy az egyik oldal az egyházat jelenti, a másik az Urat. Amikor ezeket egymással szembehelyezzük, az nem más, mint párhuzam és összefüggés. Mivel az üszőt, kecskét és kost így felosztották és elhelyezték, és mivel ezek mennyei dolgokat jelentenek (9. vers), ezért nyilvánvaló, hogy párhuzam és összefüggés van a mennyei dolgokkal. Másképp van a szellemi dolgokkal, melyekre vonatkozóan a következőkben szólunk. A mennyei dolgok, ahogy gyakran volt róla szó, mind az Úr és a felebarát iránti szeretethez tartoznak. Az Úr az, aki szeretetet és emberszeretetet ad, ezt kapja az egyház. Ami egyesíti, az a tudat, amelybe szeretetet és emberszeretetet ültettek. A részek közti középső hely jelenti ezért azt, ami az emberben van; ezt hívják észlelésnek, belső parancsnak és tudatnak. Az észlelés, belső parancs és tudat feletti dolgok az Úréi; azok pedig, melyek alatta vannak, az emberéi. Mivel kölcsönösen tekintettel vannak egymásra, azt mondják, hogy párhuzam van; és mivel összefüggenek egymással, mint a cselekvő és a tétlen, azt mondják, hogy összefüggés van.

AC 1832. „De a madarakat nem hasította vala kétfelé.” Ezt jelenti a szellemi dolgokat, amelyekben nem volt ilyen párhuzamosság és összefüggés, ami nyilvánvaló a „madarak” jelentéséből, mivel azok a szellemiek (eltérően a mennyeiektől), ahogy ezzel a 9. versben foglalkoztak, a fentiekből és a kijelentésből, hogy a madarakat nem hasítják ketté. Következésképpen nincs ilyen hasonlóság és összefüggés. Szellemi dolgokat jelent, amint gyakran mondtuk előzőleg, a hit összes dolga, következésképpen a tantételi dolgok. Ezeket hívják a hit dolgainak, bár ezek nem a hitből származnak mindaddig, míg nem egyesülnek az emberszeretettel. Ezek és az Úr között nincs hasonlóság és összefüggés, mivel az ilyen dolgok nem folynak be a belső parancs és tudat által, mint a szeretet és emberszeretet dolgai, hanem utasításra folynak be, hallás által, tehát nem belülről, hanem kívülről jönnek, és ily módon formálják az eszközöket vagy befogadásokat az emberben.

\[2\] Nagyobb részük úgy jelenik meg, mintha igazságok volnának, de nem azok, ahogy az Ige betű szerinti dolgai sem; az igazság képviselői és az igazság kifejezései, azaz önmagukban nem igazságok. Némelyikük még hamisság is, bár úgy szolgálhatnak, mint eszközök és befogadók. Azonban az Úrban csak igazságok vannak, melyek alapvetően ilyenek, ezért ezeknél nincs hasonlóság és összefüggés e látszólagos igazságok részéről, de mégis alakíthatók úgy, hogy eszközként és befogadóként szolgáljanak a szeretetből és emberszeretetből származó mennyei dolgok iránt. Ezek a látszólagos igazságok azok, melyek az értelmi rész korábban említett felhőjét alkotják, melybe az Úr emberszeretetet ültet, és így tudatot képez.

\[3\] Például: azoknál, akik az Ige betű szerinti értelmében maradnak, és azt feltételezik, hogy az Úr az, aki kísértésbe viszi, majd kínozza az ember tudatát, illetve azt feltételezik, hogy mivel Ő engedi meg a gonoszt, ezért ő a gonoszság oka, és Ő löki le a gonoszt a pokolba, és más egyebeket: ezek látszólagos igazságok, de nem igazságok. Mivel ezek nem önmagukban igazságok, nincs hasonlóság és összefüggés. Az Úr mégis sértetlenül hagyja őket az emberben, és csodálatos módon átalakítja ezeket az emberszeretet által, hogy eszközként szolgálhassák a mennyei dolgokat. Így van ez a jóindulatú pogányok imádatával, vallási tanításaival és erkölcseivel, sőt még a bálványaikkal is: hasonló módon érintetlenül hagyja, mégis átalakítja őket az emberszeretet által, így ezek is eszközként szolgálhatnak. A helyzet ugyanaz az Ősi Egyház számos szertartásának vonatkozásában, és azután a zsidó egyházzal is. Ezek magukban nem voltak mások, mint szertartások, melyekben nem voltak igazságok, de amelyeket megtűrt és engedélyezett, sőt megparancsolt, mert a szülők szentnek tartották őket, és így ültették a gyermekek tudatába, a csecsemőkortól igazságként vésve az elméjükbe.

\[4\] Ezek és más dolgok azok, melyeket az a kijelentés jelent, hogy a madarakat nem hasítják ketté. Azokat a dolgokat, melyeket egyszer az ember véleményébe beültettek, és szentnek számítanak, az Úr érintetlenül hagyja, feltéve, ha nem ellentétesek az Isteni törvénnyel. És bár nincs hasonlóság és összefüggés, Ő mégis átalakítja azokat. Ezek ugyanazok a dolgok, melyeket a zsidó egyházban a madarak jelentenek, amelyeket nem vágnak szét a szertartáson. A szétvágás ugyanis az, hogy a részeket egymásra helyezik oly módon, hogy megfelelően illeszkedjenek egymáshoz. Mivel azonban a dolgok, melyekről beszéltünk, nem illeszkednek kellően, kitörlődnek a másvilágon azoknál, akiknél szenvedés az utasítások elviselése, és maguk az igazságok beültetődnek a jóságos szeretetbe. A zsidó egyházban e képviselet és jelentés érdekében a madarakat nem vágták ketté, ami nyilvánvaló Mózesnél:

_Ha pedig madárféléből akar áldozni égőáldozatul az Úrnak, gerliczékből vagy galambfiakból áldozzék. És hasítsa meg azt a szárnyain, de el ne szakaszsza egymástól_ (Mózes III. könyve 1:14, 17)

Ugyanez a helyzet a bűnért való áldozatnál (Mózes III. könyve 5:7, 8).

AC 1833. 11. vers. _És ragadozó madarak szállának e húsdarabokra, de Ábrám elűzi vala azokat._ „És ragadozó madarak szállának e húsdarabokra” jelenti a gonoszságokat és az ezekből eredő hamisságokat, melyeket kívánatos volt megsemmisíteni; „de Ábrám elűzi vala azokat” jelenti, hogy az Úr ezeket megfutamítja.

AC 1834. „És ragadozó madarak szállának e húsdarabokra.” Ez jelenti a gonoszságokat és az ezekből eredő hamisságokat, melyeket kívánatos megsemmisíteni, ami nyilvánvaló a „ragadozó madarak” jelentéséből, melyek a hamisságok. A „ragadozó madarak” az Igében az igazságot jelentik – ahogy előzőleg megmutattuk –, és ellenkező értelemben hamisságot (szinte minden ilyen dolog az Igében mindkét értelemben használatos). Azt, hogy a „ragadozó madarak” hamisságot is jelentenek, előzőleg megmutattuk (778., 866., 988. sz.). Mindenki láthatja, hogy ez titkokat jelent, egyébként említésre sem lenne méltó. Mi a titok, azt már kijelentettük. Nyilvánvaló a dolgok sorából és kapcsolatából belső értelemben, nevezetesen az, hogy az egyház állapotára vonatkozik.

\[2\] Amikor az Úr egy egyházat felemel, az a kezdetén ártatlan, úgy szereti a másikat, mint a testvérét, ahogy ez ismert a primitív egyház esetéből az Úr eljövetele után. Az egyház gyermekei akkor testvérként éltek együtt, testvérnek is hívták és szerették egymást. Az idő folyamán azonban az emberszeretet kihűlt és eltűnt, és ahogy eltűnt, a gonoszság erőre kapott, és ezzel együtt befészkelte magát a hamisság. Aztán jött a hitszakadás és eretnekség, mely sohasem fordul elő, ha az emberszeretet uralkodik és él, mert akkor nem hívnák hitszakadásnak, sem eretnekségnek, hanem tantételi ügynek az egyes személyek véleménye szerint. Hagynák az egyes személy tudatára, amennyiben ezek a tantételi ügyek nem tagadnák az első elveket, vagyis az Urat, az örök életet, és az Igét; és amennyiben nem ellentétesek az Isteni parancs, vagyis a Tízparancsolat előírásaival.

\[3\] A gonoszságokat és azokból eredő hamisságokat, melyek befészkelték magukat az egyházba, mikor az emberszeretet eltűnt, jelentik itt a ragadozó madarak, melyeket Ábrám elűzött, azaz az Úr, akit itt Ábrám képvisel, megfutamított. Ábrám semmi mást nem űzött el, mint ragadozó madarakat; a gonoszt és hamisságot egyáltalán nem. Ábrahámot sem ismerik a mennyekben másképp, mint a többi embert, aki magától semmit sem tud csinálni, csak egyedül az Úr által. Ezt mondja Ésaiás is:

_„Hiszen Te vagy Atyánk, hiszen Ábrahám nem tud minket, és Izráel nem ismer minket, Te, Uram, vagy a mi Atyánk, megváltónk, ez neved öröktől fogva.”_ (Ésaiás 63:16)

AC 1835. „De Ábrám elűzi vala azokat.” Ez jelenti, hogy az Úr ezeket megfutamítja, nyilvánvaló abból, amit elmondtunk. Ez a helyzet az egyházzal is, amikor kezd eltávolodni az emberszeretettől. A gonoszságok és az azokból eredő hamisságok könnyebben megfutamíthatók akkor, amikor az egyháza állapota még nem távolodott el annyira az emberszeretettől, és az emberek értelme könnyen hajlítható. Az idő folyamán a gonoszságok és az azokból eredő hamisságok nőnek, ennélfogva megszilárdulnak és megerősödnek; ezzel foglalkozunk a következőkben.

\[2\] Amennyire lehetséges, az Úr folyamatosan megfutamítja a gonoszságokat és az azokból eredő hamisságokat, de a tudaton keresztül. Amikor a tudat nyugodt, nincs közeg, melyen keresztül az Úr befolyhatna, mert az Úr az embernél az emberszeretet eszközeivel folyik be a tudatba. Azonban az emberszeretet helyén egy új közeg létesül és alakul, mely külső; nevezetesen a törvénytől való félelem, az életért, dicsőségért és gazdagságért való aggódás, és ezekből való hírnév. Ezek azonban nem a tudatéi, ezek csak külső kötelékek, melyek képessé teszik az embert, hogy társadalomban éljen, barátnak tűnjön, akármilyen is legyen belül.

\[3\] De ennek a közegnek, vagy ezeknek a kötelékeknek nincs jelentősége a másvilágon, mert a külsőket eltávolítják, és minden, ami marad, az belső. Nagyon sokan éltek erkölcsös és polgári életet, senkit sem bántottak, barátságosan és előzékenyen viselkedtek, sőt, sokaknak jót tettek, de csak saját érdekükben, tisztelet, nyereség és hasonlók miatt. A másvilágon ezek a pokolhoz tartozók között vannak, mert belül nincs semmi jó és igaz, csak gonosz és hamis, sőt gyűlölet, bosszú, kegyetlenség, érzéki vágy, mely nem jelenik meg az ember előtt; pontosabban csak annyira, amennyire az előbb mondott félelmek uralkodnak rajtuk, melyek külső kötelékek.

AC 1836. 12. vers. _És lőn naplementekor, mély álom lepé meg Ábrámot, és ímé rémülés és nagy setétség szálla ő reá._ „És lőn naplementekor” jelenti a megsemmisülés előtti időt és állapotot; „mély álom lepé meg Ábrámot” jelenti, hogy akkor az egyház sötétségben volt, „és ímé rémülés és nagy setétség szálla ő reá” jelenti, hogy a sötétség szörnyű volt; a „sötétség” hamisságokat jelent.

AC 1837. „És lőn naplementekor.” Ez jelenti a világ vége előtti időt és állapotot, ami nyilvánvaló a „nap” jelentéséből. Belső értelemben a „nap” az Urat, és ezért a szeretet és emberszeretet mennyei dolgait jelenti, következésképpen magát a szeretetet és emberszeretetet (30-38., 1053. sz.). Ebből nyilvánvaló, hogy a „naplemente” jelenti az egyház utolsó idejét, melyet világ végének neveznek, amikor nincs többé emberszeretet. Az Úr egyházát is a nap idejéhez hasonlítják; az első időszak a nap feljövetele, vagyis a napfelkelte és a reggel; az utolsó a napnyugta, vagy este, amikor az árnyékok uralkodnak; a két dolog hasonló. Az egyházat az év idejéhez is hasonlítják; az első időszak a tavasz, amikor minden kivirágzik, mielőtt jön az utolsó, az ősz, amikor kezd élettelenné válni. A fémekhez is hasonlítják; az első időszakot aranynak, az utolsót pedig vasnak és agyagnak (Dániel 2:31-33). Mindebből nyilvánvaló, mit jelent a „naplemente”, vagyis a világ vége előtti időt és állapotot, ugyanis a nap még nem ment le. A következőkben az egyház állapotával foglalkoznak, amikor a nap még nem nyugodott le, amikor sűrű, füstös sötétség volt, és lángnyelv ment át a darabok között.

AC 1838. „Mély álom lepé meg Ábrámot.” Ez jelenti, hogy akkor az egyház sötétségben volt, ez nyilvánvaló a „mély álom” jelentéséből. A „mély álom” az álmatlansághoz viszonyítva sötét állapotot jelent, és ez az állapotot itt az Úrnak tulajdonítják, akit Ábrám képvisel. Nem mintha az Úrnál lett volna mély álom vagy sötétség állapota, de az egyháznál igen. A helyzet itt ugyanaz, mint a másvilágon, ahol az Úr mindig a Nap és maga a Világosság, de ahol a gonosz előtt úgy jelenik meg, mint a sötétség. Az Úr ugyanis az egyes személyek állapota szerint jelenik meg. Itt ezt mondják az egyházról, amikor az a sötétség állapotában van.

\[2\] Vegyük példaként az ürességet, büntetést és kárhoztatást, melyeket az Úrnak tulajdonítanak az Ige sok passzusában; mégis az egyház emberéhez tartoznak, aki kiüríti, megbünteti és kárhoztatja magát. Az ember előtt úgy jelenik meg, mintha az Úr ürítené ki, büntetné meg, és kárhoztatná el. Mivel így jelenik meg, látszólagosan jut kifejezésre, mert ha az embert nem a látszat irányítaná, egyáltalán nem szenvedne attól, hogy irányítják. A látszattal ellentétes dolgokat nem hiszi el vagy érti meg, csak egy későbbi időszakban, amikor már józan ésszel rendelkezik, és megajándékozták az emberszeretet hitével.

\[3\] Így van az egyházzal is, mikor a sötétség állapotában van: az Úr akkor nem látható az emberei előtt, nem jelenik meg nekik, vagyis nem ismerik el. Az Úr mindazonáltal egyáltalán nem rejtőzik el, csak az ember, akiben és akivel az Úr lenne; de mégis az Úrról állítják, hogy rejtőzködik. Ez van itt a „mély álommal”, amely az egyház sötét állapotát jelenti.

AC 1839. „És ímé rémülés és nagy setétség szálla ő reá.” Ez jelenti, hogy a sötétség szörnyű volt, és hogy a „sötétség” hamisságokat jelent, ami nyilvánvaló a „sötétség” jelentéséből, lévén azok a hamisságok – ezeket magyarázzuk most meg. A világ vége előtti egyház állapotát, mikor a nap „lenyugszik”, „rémülés és nagy setétség”-gel írják le, azonban amikor a nap már lenyugodott, annak állapotára azt mondják, hogy „sűrű sötétség” és más dolgok (17. vers).

\[2\] Ugyanezt írja le az Úr Máténál:

_„A nap elsötétedik, és a hold nem fénylik, és a csillagok az égről lehullanak, és az egeknek erősségei megrendülnek.”_ (Máté 24:29)

Ez nem azt jelenti, hogy a világ napja fog elsötétedni, hanem a mennyei, mely a szereteté és emberszereteté; sem a világ holdja, hanem a szellemi, mely a hité; a csillagok sem esnek le az égről, hanem az egyház emberénél lévő jóság és igazság ismeretével történik ez, mivel ezek az „egek erősségei”. Ezek a dolgok nem a mennyben történnek, hanem a földön, mert a menny sohasem sötétedik el.

\[3\] A „rémülés és nagy setétség szálla ő reá” jelenti azt, hogy az Úr megrémült, hogy ilyen nagy az üresség. Amennyire valaki a szeretet mennyei dolgaiban van, akkora rémületet érez, amikor a világ végét észleli. Így volt ezzel az Úr is, mindenekfelett, mivel Ő maga szeretetben volt: mind mennyeiben, mind Isteniben.

\[4\] Az, hogy a „sötétség” jelenti a hamisságokat, nyilvánvaló az Ige sok passzusából, mint Ésaiásnál:

_„Jaj azoknak a kik a sötétséget világossággá s a világosságot sötétséggé teszik”_ (Ésaiás 5:20)

A „sötétség” jelenti a hamisságokat, és a „világosság” az igazságokat. Ugyanott:

_„Ő a földre néz, de ímé ott sűrű sötétség; és a nap meghomályosodik a ráborult homályban!”_ (Ésaiás 5:30)

A „sötétség” jelenti a hamisságokat, a „nap meghomályosodik” pedig azt, hogy az igazság nem jelenik meg.

\[5\] Ugyanott:

_„Mert ímé, sötétség borítja a földet, és éjszaka a népeket”_ (Ésaiás 60:2)

Ámósnál:

_Úrnak napja sötétség az és nem világosság Nem sötétség lesz-é az Úrnak napja és nem világosság?! Sötétség lesz az, s még hajnalfénye sem lesz_. (Ámós 5:18, 20)

Sofóniásnál:

_„Közel van az Úrnak nagy napja, az Úr napjának szava keserves, haragnak napja az a nap, szorongatásnak és nyomorúságnak napja; pusztításnak és pusztulásnak napja; sötétségnek és homálynak napja; felhőnek és borúnak napja.”_ (Sofóniás 1: 14, 15)

Ezekben a passzusokban az „Úr napja” jelenti az egyház utolsó idejét és állapotát; a „sötétség és homály” pedig a hamisságokat és gonoszságokat.

\[6\] Az Úr hasonlóan „sötétségnek” hívja a hamisságokat Máténál:

_„Ha pedig a te szemed gonosz, a te egész tested sötét lesz. Ha azért a benned lévő világosság sötétség: mekkora akkor a sötétség?!”_ (Máté 6:23)

A „sötétség” itt a hamisságokat jelenti, melyek azokon uralkodik el, akik a tudást birtokolják; a jelentése az, hogy milyen nagy ez a sötétség mások, vagy a pogányok felett, akiknek nincs tudásuk.

\[7\] Újra Máténál:

_„Ez ország fiai pedig kivettetnek a külső sötétségre”_ (Máté 8:12; 22:13)

A „külső sötétség” jelenti az egyházban lévők még szörnyűbb hamisságait, mert ők elsötétítik a világosságot, és a hamisságokat hoznak fel az igazságokkal szemben, amit a pogányok nem tudnak megtenni. Jánosnál:

_Ő benne vala az élet, és az élet vala az emberek világossága; És a világosság a sötétségben fénylik, de a sötétség nem fogadta be azt._ (János 1:4, 5)

A „sötétség” itt az egyházon belüli hamisságokat jelenti.

\[8\] Az egyházon kívüli hamisságokat is „sötétségnek” nevezik, de azokat meg lehet világítani. Ilyenről beszél Máté:

_„A nép, a mely sötétségben ül vala, láta nagy világosságot, és a kik a halálnak földében és árnyékában ülnek vala, azoknak világosság támada.”_ (Máté 4:16)

A „sötétség” itt a tudatlanság hamisságait jelenti, olyanokét, mint a pogányoké.

\[9\] Jánosnál:

_„Ez pedig a kárhoztatás, hogy a világosság e világra jött, és az emberek inkább szerették a sötétséget, mint a világosságot; mert az ő cselekedeteik gonoszak valának.”_ (János 3:19)

A „világosság” jelenti az igazságokat, a „sötétség” a hamisságokat; és a „világosság” jelenti az Urat, mert minden igazság Tőle van; a „sötétség” pedig a poklokat, mert minden hamisság onnan származik.

\[10\] Újra:

_„Ismét szóla azért hozzájok Jézus, mondván: Én vagyok a világ világossága: a ki engem követ, nem járhat a sötétségben”_ (János 8:12)

És újra:

_Járjatok, a míg világosságotok van, hogy sötétség ne lepjen meg titeket: és a ki a sötétségben jár, nem tudja, hová megy. Én világosságul jöttem e világra, hogy senki ne maradjon a sötétségben, a ki én bennem hisz._ (János 12:35, 46)

A „világosság” jelenti az Urat, akitől minden jóság és igazság származik; a „sötétség” a hamisságokat, melyeket egyedül az Úr oszlat el.

\[11\] Az utolsó idők hamisságait, melyeket „sötétségnek” hívnak az előttünk lévő versben, vagy amelyről azt mondják, hogy „rémület és nagy setétség”, a sötétség képviselte és jelentette, ami a teljes földre jött a 6. órától a 9-edikig (a keresztre feszítéskor), valamint a nap elsötétülése, mely azt képviselte és jelentette, hogy nincs többé szeretet vagy hit. (Máté 27:45; MárK 15:33; Lukács 23:44, 45)

AC 1840. 13. vers. _És monda az Úr Ábrámnak: Tudván tudjad, hogy a te magod jövevény lesz a földön, mely nem övé, és szolgálatra szorítják, és nyomorgatják őket négyszáz esztendeig._ „És monda az Úr Ábrámnak” jelenti az észlelést; „tudván tudjad” jelenti, hogy ez biztos; „a te magod jövevény lesz” jelenti, hogy az emberszeretet és hit ritka lesz; „a földön, mely nem övé” jelenti azt, ahol olyan egyház van, amely nem olyanokból áll, akik emberszeretetben és hitben vannak; „és szolgálatra szorítják” jelenti az elnyomást; „és nyomorgatják őket” jelenti a kemény kísértéseket; „négyszáz esztendeig” jelenti az időszakot és állapotot.

AC 1841. „És monda az Úr Ábrámnak.” Ez jelenti az észlelést, ami nyilvánvaló abból, amit már elmondtunk (9. vers és máshol), ahol ugyanezeknek a szavaknak ugyanez a jelentése.

AC 1842. „Tudván tudjad.” Ez jelenti, hogy ez biztos; ez magyarázat nélkül is nyilvánvaló.

AC 1843. „A te magod jövevény lesz.” Ez jelenti, hogy az emberszeretet és hit ritka lesz, nyilvánvaló a „jövevény” és a „mag” jelentéséből. A „jövevény” vagy „vendég” azt jelenti, aki nem az országban született, így őt nem ismerik el, mint bennszülöttet, és idegennek tekintik. Azonban a „mag” az emberszeretetet és annak hitét jelenti (255., 1025. sz.), (3. vers). Mivel „jövevénynek” hívják azt, akit idegennek tekintenek, és külföldi, aki nem az országban él, vagy országbeli, ebből az következik, hogy ritka. Következésképpen itt azt jelenti, hogy az emberszeretet vagy az emberszeretet hite, mely a „mag”, ritka lesz. A világvége előtti idő az, amivel itt foglalkoznak, amikor „nagy sötétség” vagyis hamisság lesz. A mag akkor jövevény lesz, vagyis az emberszeretet és hit ritka lesz.

\[2\] Azt, hogy a hit ritka lesz az utolsó időkben, az Úr megjósolta, amikor a kor világvégéjéről beszélt (Máté 24:4-51; Márk 13:3-37; Lukács 21:7-38), amikor minden, amit mondott, arra utalt, hogy az emberszeretet és hit ritka lesz azokban az időkben, és végül elenyészik. Hasonló módon mondja János a Jelenések könyvében, valamint a próféták is sok passzusban, az Ige történelmi részei mellett.

\[3\] Azonban a hit, mely az utolsó időkben el fog tűnni, nem jelent mást, mint emberszeretetet, mert nem létezhet más hit, mint az emberszeretet hite. Akinél nincs emberszeretet, annál egyáltalán nem lehet hit, mert az emberszeretet az egyetlen talaj, amibe hitet lehet ültetni; a szívben létezik és él. Az ősiek ezért a szeretetet és az emberszeretetet a szívhez hasonlították, a hitet pedig a tüdőhöz, melyek közül mindkettő a mellkasban van. Ez az összevetés igazi hasonlóságot mutat, látván, ha egy ember emberszeretet nélküli hitéletet színlel, az olyan lenne, mintha csak tüdővel élne szív nélkül, mely teljességgel lehetetlen. Az ősiek ezért minden dolgot, amely az emberszeretethez tartozik, a szív dolgainak hívtak, és minden dolgot, amely az emberszeretet nélküli hithez tartozik csak a szájból származónak mondtak, illetve tüdőből származónak, mert a légzés hozzátartozik a beszédhez. Ebből ered a beszéd ősi formája a jóságra és igazságra vonatkozóan, hogy annak szívből kell fakadnia.

AC 1844. „A földön, mely nem övé.” Ez jelenti azt, ahol olyan egyház van, amely nem olyanokból áll, akik emberszeretetben és hitben vannak, ami nyilvánvaló a „föld” jelentéséből, lévén az az egyház (566., 662., 1066., 1067. sz.). Ekkor az emberek úgy beszélnek az egyházról, mint amely csupán a hit elvein alapul, ezzel megkülönböztetik az Úr egyházaitól, nem törődve azzal, hogy az emberek milyen életet élnek –ápolják-e a belső gyűlöletet, és tépik-e egymást, mint a vadállatok, kirabolják-e egymást, elveszik-e egymás jó hírét, tiszteletét és vagyonát, valamint szívből tagadják-e azt, ami szent. Ilyenkor nincs egyház, mert az egyház csak olyan lehet, ahol az emberek szeretik az Urat, és úgy szeretik emberbarátaikat, mint önmagukat, akiknek tudatuk van, és irtóznak a gyűlölettől, ahogy említettük. De az előzőekben leírtak között az ilyen emberek a jövevényekhez hasonlók, igen nagyon gyalázzák és üldözik őket, vagy úgy tekintenek rájuk, mint egyszerűekre, vagyis érték nélküliekre. Ez az, amit „a földön, mely nem övé” jelent.

AC 1845. „És szolgálatra szorítják.” Ez jelenti az elnyomást, látható abból, amit most elmondtunk.

AC 1846. „És nyomorgatják őket.” Ez jelenti a kemény kísértéseket, ami látható a „nyomorgató” vagy „nyomorgatás” jelentéséből, amely az üldözés, következésképpen a kísértés. Az Úr Igéjében semmi mást nem jelent a „nyomorgatás”. Mint Ésaiásnál:

_„Ímé, megtisztítottalak, de nem úgy, mint ezüstöt, megpróbáltalak a nyomor kemenczéjében.”_ (Ésaiás 48:10)

A „nyomor” jelenti a kísértést. Mózesnél:

_És emlékezzél meg az egész útról, a melyen hordozott téged az Úr, a te Istened immár negyven esztendeig a pusztában, hogy megsanyargasson és megpróbáljon téged. A ki mannával étete téged a pusztában, a mit nem ismertek a te atyáid, hogy megsanyargasson és hogy megpróbáljon téged, és jól tegyen veled azután_ (Mózes V. könyve 8:2, 16)

A „megsanyargat” egyértelműen azt jelenti, hogy megkísért.

\[2\] Ugyanott:

_Bosszúsággal illetének pedig minket az Égyiptombeliek, és nyomorgatának minket, és vetének reánk kemény szolgálatot. Kiáltánk azért az Úrhoz, a mi atyáink Istenéhez, és meghallgatta az Úr a mi szónkat, és megtekintette a mi nyomorúságunkat, kínunkat és szorongattatásunkat_ (Mózes V. könyve 26:6, 7)

Itt ugyanazokat a dolgokat találjuk meg, mint a jelenlegi versben: „szolgáltak” és „nyomorogtak”, mely hasonló módon a hitbeli kísértéseket jelenti, mint a sanyargatások a pusztában, melyek szintén az Úr megkísértéseit képviselték.

\[3\] Ésaiásnál:

_Útált és az emberektől elhagyott volt, fájdalmak férfia és betegség ismerője! mint a ki elől orczánkat elrejtjük, útált volt; és nem gondoltunk vele. Pedig betegséginket ő viselte, és fájdalmainkat hordozá, és mi azt hittük, hogy ostoroztatik, verettetik és kínoztatik Istentől!_ (Ésaiás 53:3, 4)

Ezek a szavak az Úr megkísértését jelentik. A „betegséginket viselte ő, és fájdalmainkat hordozá” nem azt jelenti, hogy a hitben élőnek nem kell átmenni a kísértéseken, sem azt, hogy a bűneiket magára vette, így elviselte azokat. Hanem azt jelenti, hogy a kísértések elleni harcok és győzelmek révén legyőzte a poklokat, és ezen az úton egyedül, még az Emberi Lényege szerint is, elviselte a hit kísértéseit.

\[4\] Az Úr a kísértéseket „nyomorúságnak” is nevezi, mint Márknál:

_És hasonlóképen a köves helyre vetettek azok, a kik mihelyst hallják az ígét, mindjárt örömmel fogadják, De nincsen ő bennük gyökere, hanem ideig valók; azután ha nyomorúság vagy háborúság támad az íge miatt, azonnal megbotránkoznak._ (Márk 4:16, 17)

A „nyomorúság” itt kifejezetten a kísértést jelenti; „nincsen bennük gyökere” az, hogy nincs emberszeretetük, amiben a hit gyökerezik, és ők azok, akiknél nincs gyökér, ami támogatást nyújtana a kísértésekben. Jánosnál:

_„E világon nyomorúságtok lészen; de bízzatok: én meggyőztem a világot.”_ (János 16:33)

A „nyomorúság” itt a kísértést jelenti.

\[5\] Máténál:

_Mert nemzet támad nemzet ellen, és ország ország ellen; és lésznek éhségek és döghalálok, és földindulások mindenfelé. Mind ez pedig a sok nyomorúságnak kezdete. Mert akkor nagy nyomorúság lesz, a milyen nem volt a világ kezdete óta mind ez ideig. Mindjárt pedig ama napok nyomorúságai után a nap elsötétedik_ (Máté 24: 7-9, 21, 29)

Itt a kor megsemmisülésével, vagy az egyház utolsó idejével foglalkoznak. A „nyomorúság” jelenti a kísértéseket, mind a külsőt, mind a belsőt. A külső a világ zaklatásaiból ered, a belső pedig a gonosz zaklatásaiból. Azt, hogy nem lesz emberszeretet, a „nemzet támad nemzet ellen, és ország, ország ellen” jelenti, valamint az, hogy a „nap”, azaz az Úr, a szeretet és emberszeretet „elsötétedik”.

AC 1847. „Négyszáz esztendeig.” Ez jelenti a kísértések időszakát és állapotát, ami nyilvánvaló a „négyszáz” jelentéséből, mely szám ugyanazt jelenti, mint a „negyven”, azaz a kísértések időszakát és állapotát (730., 862. sz.). A kísértések időszakát, mind a rövidebbet, mind a hosszabban tartót, az Igében a „negyvennel” írják le. Betű szerinti értelemben ezek a szavak Jákob fiainak Egyiptomban maradását mondják el, amely négyszázharminc év volt, ami látható Mózes II. könyvének 12:40 fejezetéből. Bár az idő nem volt olyan hosszú, ahogy számolják Jákob Egyiptomba jövetelétől, hanem Ábrám tartózkodásától számolják, ahogy előzőleg megfigyeltük. A négyszázharmincas számot említik Ábrám tartózkodásától azért, mert ez a szám magában foglalja a kísértéseket, melyeket az egyiptomi szolgaságuk képvisel, azután pedig a negyven éves nyomorúságukat a pusztaságban.

AC 1848. 14. vers. _De azt a népet, melyet szolgálnak, szintén megítélem én, és annakutánna kijőnek nagy gazdagsággal._ „De azt a népet, melyet szolgálnak” jelenti a gonoszt, mely elnyom; „szintén megítélem én” jelenti a látogatást és ítéletet; „és annakutánna kijőnek nagy gazdagsággal” jelenti a megszabadítást, és hogy mennyei és szellemi jóságokat fognak birtokolni.

AC 1849. „De azt a népet, melyet szolgálnak.” Ez jelenti a gonoszt, mely elnyom, nyilvánvaló a „nép” és „szolgál” jelentéséből. Eredeti értelemben a „nép” jóságot jelent, vagy ami ugyanaz, jó személyeket. Amikor elvonatkoztatva beszélnek jóságról, az egy alany: egy ember, egy lélek vagy egy angyal. Ellenkező értelemben azonban a „nép” gonoszságot jelent, vagy ami ugyanaz, a gonoszt (1159., 1258–1260. sz.). A „szolgál” vagy „szolgálat” elnyomást jelent, mint az előző versben.

AC 1850. Szintén megítélem én. Ez jelenti a látogatást és ítéletet, ami magyarázat nélkül látható. Az „ítélkezés” vagy „ítélet” nem az utolsó ítéletet jelenti, ahogy az emberek általában feltételezik, vagyis hogy a menny és föld megsemmisül, és új mennyet és új földet hoznak létre, ahogy azt a prófétáknál és Jelenések könyvében mondják. Az a vélemény, hogy minden dolog megsemmisül, olyan széles körben elterjedt, hogy azok értelmében is eluralkodott, akiket leginkább kioktattak. Olyan szintet ért el, hogy nem hiszik el, hogy ez időt kivéve a halottak feltámadnak. Mivel ezt az időt megjósolták, de azóta olyan sok évszázad eltelt, és nem látták elérkezni vagy közeledni, biztonságban érzik magukat, bizonyítva maguknak, hogy nincs ilyen, azaz a halottak nem fognak újra feltámadni. Azonban az tudott dolog, hogy az utolsó ítélet, vagy a menny és föld megsemmisítése nem ilyen dolgot jelent. Betű szerinti értelemben igen; de nem a belső értelem szerint. Ebben az értelemben az utolsó ítélet az egyház utolsó idejét jelenti. Az, hogy a menny és a föld megsemmisül, jelenti az egyházat, mint belső és külső imádatot, mely egyház nélkülivé válik, amikor nincs emberszeretet.

\[2\] A Legősibb Egyház utolsó ítélete akkor volt, amikor minden emberszeretet és hit eltűnt, és amikor nem volt észlelés, mint ahogy ez volt a helyzet éppen az özönvíz előtt. Az özönvíz maga, ahogy előzőleg foglalkoztunk vele, volt ennek az egyháznak az utolsó ítélete. Akkor megsemmisült a menny és a föld, vagyis az egyház; és egy új menny és föld, vagyis új egyház jött létre, melyet Ősi Egyháznak hívtak – ezzel szintén foglalkoztunk. Hasonló módon ennek az egyháznak is volt utolsó ideje, vagyis amikor minden emberszeretet kihűlt és minden hit elhomályosult, ami körülbelül Éber idején történt. Ez az idő volt ennek az egyháznak az utolsó ítélete, melyben a menny és föld megsemmisült.

\[3\] A Héber Egyház egy új menny és új föld volt, és ennek is megvolt az utolsó ideje, vagy utolsó ítélete, amikor bálványimádó lett. Az új egyház Jákob leszármazottai közt jött létre, ezt hívták Zsidó Egyháznak, és ez az egyház csupán képviselője volt az emberszeretetnek és hitnek. Ebben az egyházban, vagyis Jákob leszármazottai között, nem volt sem emberszeretet, sem hit, ezért nem egyház, csak egy egyház képviselete. Emiatt lehetetlenné vált a közvetlen párbeszéd a mennyekben lévő Úr királysága és a földön lévő bármilyen igaz egyház között, ezért a köztes párbeszéd a képviseleti eszközökkel történt. Ennek az úgynevezett egyháznak az utolsó ideje vagy utolsó ítélete akkor volt, amikor az Úr a világra jött: a képviselet, vagyis az áldozatok és hasonló szertartások ekkor megszűntek, és annak érdekében, hogy ezek megszűnhessenek, a zsidókat kiűzték Kánaán földjéről.

\[4\] Miután ezt az új mennyet és új földet, azaz az új egyházat megalkották, melyet Primitív Egyháznak hívtak, mely az Úr által kezdődött el, az fokozatosan erősebbé vált, és eleinte emberszeretetben és hitben volt. Ennek az egyháznak összeomlását megjósolta az Úr az evangéliumokban, és János a Jelenések Könyvében. Ez az az összeomlás, amit Utolsó Ítéletnek hívnak. Nem a menny és a föld semmisül meg most, hanem a föld egyes részein egy új egyház fog keletkezni. A jelenlegi a külső imádatban marad, ahogy a zsidók is teszik az övékben, amely imádatban köztudottan nincs semmi emberszeretet és hit, vagyis semmi az egyházból. Erre vonatkozik általánosságban az utolsó ítélet.

\[5\] Saját utolsó ítélet vonatkozik mindenkire rögtön a halála után, mert ekkor átmegy a másvilágra, amelyben – amikor abba az életbe lép, amiben testi életében volt – döntenek halálról, vagy életről. Utolsó ítélet van egyes számban is, mert amikor egy embert halálra ítélnek, minden egyes dolog bűnösnek nyilvánítja, ugyanis nincs semmi a gondolatában és akaratában, még a legkisebb dolog sem, ami ne hasonlítana (resemble) az utolsó ítéletére, és ami nem húzná a halálba. Ugyanígy van azzal az emberrel, akit életre ítéltek: gondolatának és akaratának minden egyes dolgában jelen van az utolsó ítéletének képe, és minden az életbe viszi őt. Amilyen az ember általánosságban, olyan gondolatának és hangulatának részleteiben is. Ezek azok a dolgok, amit az utolsó ítélet jelent.

AC 1851. „És annakutánna kijőnek nagy gazdagsággal.” Ez jelenti a megszabadítást, és hogy mennyei és szellemi jóságokat fognak birtokolni, ami nyilvánvaló a „kijőnek” jelentéséből, mely a felszabadítás, illetve a „gazdagság” jelentéséből, mely a mennyei és szellemi jóság. Ez a lényege azoknak, akik elszenvedik az üldöztetést, és kísértéseken, elnyomásokon, szenvedéseken vagy szolgálatokon mennek keresztül; ezzel foglalkoznak ebben és az előző versekben. Ezeket a jóságokat képviseli és jelenti Jákob fiainak lényege, amikor Egyiptomból kimentek (Mózes II. könyve 11:2; 12:36); ez a lényeg Kánaán földjén, amikor a népeket kikergették; valamint a prófétáknál is, amikor az ellenségtől szerzett zsákmánnyal foglalkoznak, melynek révén gazdagabbak lettek.

AC 1852. 15. vers. _Te pedig elmégy a te atyáidhoz békességgel, eltemettetel jó vénségben._ 

„Te pedig elmégy a te atyáidhoz békességgel” jelenti, hogy a jóságból és igazságból semmi sem fog megsérülni; „eltemettetel jó vénségben” jelenti minden jóság örömét azoknál, akik az Úréi.

AC 1853. „Te pedig elmégy a te atyáidhoz békességgel.” Ez jelenti, hogy a jóságból és igazságból semmi sem fog megsérülni, ami látható az „atya” és „elmegy atyáihoz”, valamint a „béke” jelentéséből. Belső értelemben az „atya” itt ugyanazt jelenti, mint a „leánya” és „fia” együttvéve. Azt, hogy a „leány” jelenti a jóságot”, a „fia” pedig az igazságot, előzőleg már megmutattuk (489–491., 533., 1147. sz.); így az „atya” jelenti azokat a dolgokat, melyek a „leányhoz” és „fiúhoz” tartoznak együttvéve. „Elmenni az atyához” a testi életből a szellemi életbe, vagy a világból a másik életbe átlépni. „Békében” azt jelenti, hogy semmi sem fog elveszni, és semmi sem sérül meg, mert aki a másvilágra megy, az semmi olyan dolgot nem veszt el, ami emberként hozzátartozott. Megtart és magával visz mindent, kivéve a testét, mely akadálya volt képességei belső gyakorlásának. Nem a halált, vagy a halál általi elmenetelt az atyáihoz jelenti, ami nyilvánvaló lesz abból, ami most következik.

AC 1854. Eltemettetel jó vénségben” jelenti minden jóság örömét azoknál, akik az Úréi, ami nyilvánvaló abból a tényből, hogy azok, akik meghaltak, és akiket eltemettek, nem halnak meg, hanem egy homályos életből egy tiszta életbe mennek át. A testi halál csupán az élet folytatása és tökéletesítése, és azok, akik az Úréi, akkor először élveznek minden jóságot, mely élvezetet a „jó vénség” jelent. Azzal a kifejezéssel, hogy „meghaltak”, „eltemették”, „atyáikhoz mentek”, gyakran találkozunk, de belső értelemben nem ugyanazt jelentik, mint betű szerinti értelemben. Belső értelemben vannak az ilyen dolgok a halál utáni életet jelentik és örökkévalók; betű szerint értelemben pedig a világi életet jelentik, és az időhöz tartoznak.

\[2\] Következésképpen, akik belső értelemben vannak (mint az angyalok), amikor ilyen kifejezésekkel találkoznak, sohasem a halál és temetés gondolatához ragaszkodnak, hanem az élet folytatásának tekintik. A halál a szemükben nem más, mint a legundorítóbb jellegű, és az időhöz kapcsolódó dolgok letétele, illetve az igazi élet folytatása. Valójában nem tudják, hogy mi a halál, mivel semmit sem gondolnak arról. Hasonló az eset az ember korával, tehát amikor itt azt mondják, hogy „jó vénség”, az angyaloknak egyáltalán nem az idős kort érzékelik, és nem is tudják, hogy mi az, mivel állandóan fiatal felnőttek és a fiatalok élete felé közelednek. Az ilyen életet, és következésképpen ennek mennyei és szellemi dolgait jelenti, amikor a „jó vénség” és hasonló kifejezések fordulnak elő az Igében.

AC 1855. 16. vers. _Csak a negyedik nemzedék tér meg ide; mert az Emoreusok gonoszsága még nem tölt be._ „Csak a negyedik nemzedék tér meg ide” jelenti a helyreállítás idejét és állapotát; „mert az Emoreusok gonoszsága még nem tölt be” jelenti az utolsó időt, amikor nem lesz semmi jóság.

AC 1856. „Csak a negyedik nemzedék tér meg ide.” Ez jelenti a helyreállítás idejét és állapotát, ez nyilvánvaló a „negyedik nemzedék” jelentéséből. A „negyedik nemzedék” ugyanazt jelenti, mint a „negyven”, és mint a „négyszáz”, vagyis a kísértés időszakát és állapotát, amelyről a 13. versben beszélnek – ez egyfajta kicsinyítő alak. Egy szám akár nagyobb, akár kisebb, ha ugyanabból a sorból ered, akkor ugyanazt foglalja magába; ahogy ezt már számtalanszor kijelentettük. Az, hogy „negyedik nemzedék” nem jelenti egyetlen nemzedéket, sem Ábrámtól, sem Izsáktól, sem Jákobtól, nyilvánvaló az Ige történelmi részéből. Több nemzedék volt, és ezek az emberek különböztek apjuktól, mikor visszatértek. A „negyedik nemzedék” egy kifejezés, amely hasonló módon más helyeken is előfordul, bár belső értelemben sohasem jelent nemzedéket. Itt a helyreállítás ideje és állapota, mert azoknak a dolgoknak végét jelenti, melyeket a „negyven” és a „négyszáz” képvisel (862., 1847. sz.).

AC 1857. „Mert az Emoreusok gonoszsága még nem tölt be.” Ez jelenti az utolsó időt, amikor nem lesz semmi jóság, ami nyilvánvaló az „Emoreus” és a „betöltés” jelentéséből. Az Igében az „Emoreusok” általánosságban a gonoszt jelentik, mert Kánaán földjét az Emoreusok földjének nevezték (Ezékiel 16:3, 4, Ámos 2:9, 10). Ezért ebben a passzusban az „Emoreus” Kánaán földjének összes népét jelenti, és ezek – ahogy előzőleg mondtuk – konkrétan a gonoszságokat és hamisságokat jelentették. Következésképpen az „Emoreus” általánosságban minden gonoszságot jelent. A „betöltés” az utolsó időt jelenti, amikor már nem lesz semmi jóság.

\[2\] Az, hogy mit jelent belső értelemben a tény, hogy az Emoreusok gonoszsága még nem tölt be, titok. A gonosz helyzete a másvilágon az, hogy addig nem büntetik, amíg el nem éri a csúcsot, mind általánosságban, mind részleteiben. Ilyen az egyensúly a másvilágon, hogy a gonosz magát bünteti, azaz azok, akik gonoszok, a saját gonoszáguk büntetésébe futnak bele, de csak akkor, amikor az eléri a legmagasabb szintet. Minden gonosznak megvan a határa, amely eltérő minden egyes esetben, és ezt nem engedik átlépni. Amikor egy gonosz személy átlépi ezt a határt, sietteti büntetése elnyerését, és ez így van minden részletében.

\[3\] Ugyanez van általánosságban: a bűnösök a pokolba taszítják magukat, nem egy pillanat alatt, hanem folytonosan. Ez a rend egyetemes törvényében gyökeredzik, melyet az Úr alkotott meg, mely szerint az Úr sohasem taszít le senkit sem a pokolba. A gonosz vagy a gonosz személy magát taszítja le folytonosan, amíg a gonoszság be nem telik, és többé semmi jóság nem jelenik meg. Ameddig van valamennyi jóság, a pokol fölé emeli az embert, de amikor már nincs más, csak gonoszság, az ember magát taszítja le oda. A jóságot és a gonoszságot először el kell választani egymástól, mivel ellentétek, és senkinek sem engedik meg, hogy mindkét úton haladjon. Ezt jelenti az, hogy betölti az Emoreusok gonoszsága. A jókkal azonban más a helyzet; őket folyamatosan emeli az Úr a menny felé, miközben a gonoszságukat folyamatosan eltörli.

\[4\] Ugyanez a helyzet az egyház állapotával. Az ítélet nem jön el addig, amíg be nem tölti a gonoszság, vagyis csak akkor, ha nincs többé az emberszeretet jósága és a hit igazsága. Erről nagyon gyakran beszélnek a prófétáknál. Mint Ésaiásnál:

_„Mert elvégzett pusztítást hallottam az Úrtól, a seregek Urától, az egész föld felett.”_ (Ésaiás 28:22)

Jeremiásnál:

_„Oh te, a ki lakozol a nagy vizek mellett, a kinek kincsed temérdek, eljött a te véged”_ (Jeremiás 51:13)

Dánielnél:

_„Hetven hét szabatott a te népedre és szent városodra, hogy vége szakadjon a gonoszságnak és bepecsételtessék a bűn, és hogy eltöröltessék a hamisság és elhozassék az örök igazság, és bepecsételtessék a látomás és a próféták, és felkenettessék a Szentek szente.”_ (Dániel 9:24)

_„Útálatosságok szárnyán pusztít, a míg az enyészet és a mi elhatároztatott, a pusztítóra szakad.”_ (Dániel 9:27)

&nbsp;\[5\] A pusztulást maga az Úr is megjósolta Lukács ezen szavaiban:

_„És elhullanak fegyvernek éle által, és fogva vitetnek minden pogányok közé; és Jeruzsálem megtapodtatik a pogányoktól, míglen betelik a pogányok ideje.”_ (Lukács 21:24)

Az „elhullanak a fegyvernek éle által” jelenti a hamisságokat, mert a „fegyver” az Igében a hamisság büntetését jelenti. „Jeruzsálem” jelenti az Úr királyságát és az egyházat (402. sz.), a „nemzetek” a gonoszságot (1260. sz.). Ezért a jelentése az, hogy akkor lesz pusztulás, amikor az egyházat a gonoszság és hamisság keríti hatalmába, és így megsemmisíti magát.

AC 1858. 17. vers. _És mikor a nap leméne és setétség lőn, ímé egy füstölgő kemencze, és tüzes fáklya, mely általmegyen vala a húsdarabok között._ „És mikor a nap leméne” jelenti az utolsó időt, amikor a pusztulás eljön; „és setétség lőn” jelenti, hogy gyűlölet van az emberszeretet helyén; „ímé egy füstölgő kemencze” jelenti a legtöményebb hamisságot; „és tüzes fáklya” jelenti az érzéki vágyak perzselő tüzét; „mely általmegyen vala a húsdarabok közöttˇ” jelenti, hogy elkülönültek azoktól, akik az Úr egyházában voltak.

AC 1859. „És mikor a nap leméne.” Ez jelenti az utolsó időt, amikor a pusztulás eljön, ez nyilvánvaló abból, amit a 12. versnél elmondtunk, a napnyugtára és annak jelentésére vonatkozóan, vagyis, hogy ez az egyház utolsó ideje.

AC 1860. „És setétség lőn.” Ez jelenti azt, hogy gyűlölet van az emberszeretet helyén, ami nyilvánvaló a „sűrű sötétség” jelentéséből. Az Igében a „sötétség” a hamisságokat jelenti, a „sűrű sötétség” pedig a gonoszságokat. Akkor van „sötétség”, amikor hamisság van az igazság helyén, „sűrű sötétség” pedig akkor, amikor gonoszság van a jóság helyén, vagy ami pontosan ugyanaz, gyűlölet az emberszeretet helyén. Amikor gyűlölet van az emberszeretet helyén, a sűrű sötétség olyan nagy, hogy az ember egyáltalán nincs tudatában annak, hogy ez gonoszság. Még kevésbé tudja azt, hogy olyan nagy gonoszság, hogy a másvilágon a pokolba taszítja őt. Azok, akik gyűlöletben vannak, egyfajta örömet éreznek, mintha ez lenne az élet. Maga ez az öröm és élet okozza azt, hogy aligha van tudatában, és azt hiszi, hogy ez a jóság. Bármi is kedvez az ember élvezetének és érzéki vágyának, mivel ez igazolja szeretetét, ezért úgy érzi, mintha ő jó volna. Olyannyira ezt érzi, hogy amikor azt mondják neki, hogy ez pokoli, alig hiszi el, és még kevésbé hiszi el azt, hogy az ilyen öröm és élet a másvilágon ürülékes, hullaszerű bűzzé válik. Ennél is kevésbé hiszi el, hogy ördöggé és a pokol borzasztó képmásává válik. A pokol ugyanis semmi másból nem áll, mint gyűlöletből és ilyen ördögi alakokból.

\[2\] Mégis bárki tudhatja ezt, aki a gondolkodás képességével bír, mert ha leírná, bemutatná vagy képen ábrázolná a gyűlöletet, nem tenné másként, mint ördögi alakokkal. Az olyanok, akik gyűlöletben vannak, a halál után is ilyenné válnak, és csodálatos módon az ilyen emberek hajlamosak kijelenteni, hogy a másvilágon a mennybe fognak menni. Néhányan pusztán azért, mert az mondják, hogy van hitük, miközben a mennyben semmi más nincs, csak az emberszeretet formái, ez pedig tapasztalatból látható (553. sz.). Ezért gondoljunk csak bele, hogyan is tudna ez a két forma, a gyűlöleté és az emberszereteté, megférni egymással egy helyen.

\[3\] Az, hogy a „sötétség” jelenti a hamisságot, és a „sűrű sötétség” a gonoszságot, az Ige következő passzusaiból látható. Ésaiásnál:

_„Mert ímé, sötétség borítja a földet, és éjszaka a népeket”_ (Ésaiás 60:2)

Jóelnél:

_Rémüljenek meg e föld minden lakói; mert eljő az Úrnak napja; mert közel van az. Sötétségnek és homálynak napja_ (Jóel 2:1,2)

Sofóniásnál:

_„Haragnak napja az a nap, szorongatásnak és nyomorúságnak napja; pusztításnak és pusztulásnak napja; sötétségnek és homálynak napja”_ (Sofóniás 1:15)

Ámósnál:

_„Nem sötétség lesz-é az Úrnak napja és nem világosság?! Sötétség lesz az, s még hajnalfénye sem lesz”_ (Ámós 5:20)

Ezekben a passzusokban az „Úr napja” az egyház utolsó idejét jelenti, mellyel itt foglalkoznak. A „sötétség” jelenti a hamisságokat, a „homály” a gonoszságokat, ezért említik mindkettőt, máskülönben ugyanannak a dolognak ismétlése vagy értelmetlen kiegészítés lennének. Az eredeti nyelvű szó szerint, amely ebben a versben megjelenik, a „homály” magában foglalja a hamisságot ugyanúgy, mint a gonoszságot, vagyis a sűrű hamisság abból ered, ami gonosz, és a tömény gonosz abból ered, ami hamis.

AC. 1861. „Ímé egy füstölgő kemencze és tüzes fáklya.” Az, hogy a „füstölgő kemencze” jelenti a legtöményebb hamisságot, a „tüzes fáklya” pedig az érzéki vágyak perzselő tüzét, nyilvánvaló a „füstölgő kemence” jelentéséből, lévén az a tömény hamisság, és a „tüzes fáklya” jelentéséből, mely az érzéki vágyak perzselő tüze. Azt mondják, hogy „füstölgő kemence”, mert az ember, különösen az egyház embere, akinél az igazság tudása van, ám mégsem ismeri, hanem szívében tagadja azt, sőt életét az igazsággal ellentétes életbe taszítja át, semmi másnak nem tűnik, mint füstölgő kemencének – ő maga a kemence, a gyűlöletéből fakadó hamisság pedig a füst. Az érzéki vágyak, melyekből a hamisságokból erednek, az ilyen kemencéből való tüzes fáklyának tűnnek, ami nyilvánvaló a másvilági jellegzetességekből is, amiket tapasztalatból írtunk le (814., 1528. sz.). A gyűlölet, bosszúállás, kegyetlenség, házasságtörés vágyai – még inkább, amikor ezek csalással keverednek – ilyen dolgoknak tűnnek, és ilyenné válnak.

\[2\] Azt, hogy a „kemence”, „füst” és „tűz” ilyen dolgokat jelentenek az Igében, a következő passzusokból láthatjuk. Ésaiásnál:

_Mindnyájan istentelenek és gonosztevők, és minden száj bolondságot beszél. Mindezekkel haragja el nem múlt, és keze még felemelve van. Mert a gonoszság felgerjedt, mint a tűz, s tövist és gazt emészt, és meggyújtja a sűrű erdőt, és felgomolyg az füst oszlopában. A seregek Urának haragja miatt kiégett a föld, és a nép a tűznek eledele lőn: Senki atyjafián nem könyörül_ (Ésaiás 9:17-19)

Itt a „tűz” jelenti a gyűlöletet, a „füst felgomolygása” pedig az, hogy a hamisságokból ered. A gyűlöletet a „senki atyjafián nem könyörül” szavakkal írják le, mert amikor ilyen emberre tekintenek az angyalok, olyannak tűnik nekik, ahogy itt le van írva.

\[3\] Jóelnél:

_És csodajeleket mutatok az égen és a földön; vért, tüzet és füstoszlopokat. A nap sötétséggé válik, a hold pedig vérré, minekelőtte eljő az Úrnak nagy és rettenetes napja._ (Jóel 2:30, 31)

Itt a „tűz” jelenti a gyűlöletet; a „füstoszlop”a hamisságokat; a „nap” az emberszeretetet; a „hold” a hitet.

\[4\] Ésaiásnál:

_Lészen földe égő szurokká. Éjjel és nappal el nem alszik, örökre fölgomolyog füstje_ (Ésaiás 34:9, 10)

Az „égő szurok” jelenti a kárhozatos vágyakat; a „füst” a hamisságokat.

\[5\] Malakiásnál:

_„Mert ímé, eljön a nap, lángoló, mint a sütő-kemencze, és olyanná lesz minden kevély és minden gonosztevő, mint a pozdorja, és megégeti őket az eljövendő nap, azt mondja a Seregeknek Ura, a mely nem hagy rajtok gyökeret, sem ágat.”_ (Malakiás 4:1)

A „sütő-kemence” itt ugyanazt jelenti, mint előzőleg; a „gyökér” jelenti az emberszeretetet; az „ág” az igazságot, amit nem hagy meg.

\[6\] Hóseásnál:

_Efraim vétkezett a Baállal, Azért olyanná lesznek, mint a reggeli felhő és mint a harmat, a mely korán eltűnik; mint a szérűről elsodort polyva és mint a kéménynek füstje._ (Hóseás 13:1, 3)

Efraim egy értelmes embert jelent, aki ilyenné vált.

\[7\] Ésaiásnál:

_„És csepüvé lesz az erős, és munkája szikrává: mindketten égni fognak, és oltójok nem lészen.”_ (Ésaiás 1:31)

azokat jelenti, akik önszeretetben vannak, vagy ami ugyanaz, gyűlöletben embertársukkal, melyben saját érzéki vágyaik fogják lángra gyújtani őket. Jánosnál:

_Leomlott, leomlott a nagy Babilon, és lett ördögöknek lakhelyévé. És kiáltának, látván az ő égésének füstjét. Annak füstje felmegy örökkön örökké_ (Jelenések könyve 18:2, 18; 19:3)

\[8\] Ugyanott:

_„Megnyitá azért a mélységnek kútját: és füst jöve fel a kútból, mint egy nagy kemenczének füstje; és meghomályosodék a nap és a levegőég a kút füstje miatt.”_ (Jelenések könyve 9:2)

Ugyanott:

_Lovak szájából tűz és füst és kénkő jő vala ki. E háromtól öleték meg az emberek harmadrésze, a tűztől és a füsttől és a kénkőtől, a mely azoknak szájából jő vala ki._ (Jelenések könyve 9:17, 18)

Ugyanott:

_Ha valaki imádja a fenevadat, az is iszik az Isten haragjának borából, és kínoztatik tűzzel és kénkővel_ (Jelenések könyve 14:9, 10)

Ugyanott:

_A negyedik angyal is kitölté az ő poharát a napra; és adaték annak, hogy az embereket tikkaszsza tűzzel. És tikkadának az emberek nagy hévséggel; és az Istennek nevét káromlák_ (Jelenések könyve 16:8, 9)

Hasonló módon azt mondják:

_Ők ketten elevenen a kénkővel égő tüzes tóba vettetének_ (Jelenések könyve 19:20; 20:14, 15; 21:8)

\[9\] Ezekben a passzusokban a „tűz” az érzéki vágyakat jelenti, a „füst” pedig a hamisságokat, melyek az utolsó időben uralkodni fognak. Ezeket a dolgokat látta János, amikor megnyílt a belső látása – úgy, ahogy azok a másvilágon megjelennek. Hasonló dolgokat látnak a szellemek és a lelkek a halál után. Látható, hogy mi a pokol tüze, vagyis semmi más, mint gyűlölet, bosszú és kegyetlenség, vagy ami ugyanaz: önszeretet; ilyenekké válnak. Bár kifelé másként tűnhet, testi életük alatt az ilyenfajta emberek – bár ha az angyalok közelről megtekintik, nem tűnnek másmilyennek szemükben – gyűlölete tűz fáklyájának látszik, az ebből eredő hamisságok pedig a kemence füstjének.

\[10\] Ezzel a tűzzel kapcsolatban az Úr így beszél Máténál:

_„Azért minden fa, a mely jó gyümölcsöt nem terem, kivágattatik és tűzre vettetik.”_ (Máté 3:10; Lukács 3:9)

a „jó gyümölcs” az emberszeretetet jelenti: az, aki megfosztja magát ettől, kivágja és az ilyen tűzre veti magát. Újra:

_Az embernek Fia elküldi az ő angyalait, és az ő országából összegyűjtik a botránkozásokat mind, és azokat is, a kik gonoszságot cselekesznek. És bevetik őket a tüzes kemenczébe_ (Máté 13:41, 42, 50)

hasonló értelemmel. Újra:

_„Akkor szól majd az ő bal keze felől állókhoz is: Távozzatok tőlem, ti átkozottak, az örök tűzre, a mely az ördögöknek és az ő angyalainak készíttetett.”_ (Máté 25:41)

\[11\] Az, hogy az „örök tűzre küldik”, „Gyehenna tüze” és „férgök meg nem hal, és tüzök el nem aluszik” (Máté 18:8, 9; Márk 9:43-49) hasonló jelentéssel bír. Lukácsnál:

_„Bocsásd el Lázárt, hogy mártsa az ő ujjának hegyét vízbe, és hűsítse meg az én nyelvemet; mert gyötrettetem e lángban.”_ (Lukács 16:24)

hasonló jelentéssel.

\[12\] Akik nem ismerik az Úr királyságának titkait, azt feltételezik, hogy az Úr a bűnösöket a pokolba vagy ilyen tűzre űzi, mely, ahogy előzőleg mondtuk, a gyűlöleté, de a helyzet nagyon más, ugyanis maga az ember, vagy maga az ördögi szellem az, aki leveti magát. Mivel azonban ez ilyennek tűnik, ezért a megjelenés szerint, azaz az érzékek tévedése alapján fejezik ki ilyen szavakkal. Különösen a zsidók esetében volt szükséges ez, akik semmit sem hajlandók elfogadni, csak akkor, ha az megfelel az érzékelésüknek, és mindegy, hogy ez milyen tévedéssel jár. A betű szerinti értelem emiatt – különösen a jövendölésekben – tele van ilyen dolgokkal.

\[13\] Jeremiásnál:

_„Ezt mondja az Úr: Hamarsággal tegyetek igaz ítéletet, a nyomorultat mentsétek meg a nyomorgatónak kezéből, különben az én haragom kitör, mint a tűz és felgerjed, és nem lesz, a ki megolthassa, az ő cselekedeteiknek gonoszsága miatt.”_ (Jeremiás 21:12)

„Tegyetek ítéletet” az, hogy igazat kell mondani; „nyomorultat megmenteni a nyomorgatók kezéből” az, hogy az emberszeretet jóságát kell cselekedni; a „tűz” jelenti azok pokoli büntetését, akik nem teszik meg ezeket a dolgokat, vagyis akik a gyűlölet hamisságában élik le életüket. Betű szerinti értelemben a „tüzet” és a „haragot” Jehovához kötik, de belső értelemben pont az ellenkezőjéről van szó.

\[14\] Hasonló módon Jóelnél:

_Eljő az Úrnak napja, előtte tűz emészt, utána láng lobog_ (Jóel 2:1, 3)

Dávidnál:

_Füst szállt fel orrából, és szájából emésztő tűz; izzó szén gerjedt belőle és homály volt lábai alatt_ (Zsoltárok könyve 18:9, 10)

Mózesnél:

_„Mert tűz lobban fel haragomban és leég a Seol fenekéig; megemészti a földet és gyümölcsét, és felgyújtja a hegyek alapjait.”_ (Mózes V. könyve 32:22)

ahol a „tűz” jelenti a gyűlöletet, míg a „füst” a hamisságokat, amelyek az emberben vannak, és amelyeket Jehovának vagy az Úrnak tulajdonítanak azon okokból, amiket már elmondtunk. A poklokban szintén úgy tűnik, mintha Jehova vagy az Úr tenné ezt, de pontosan az ellenkezője történik: ők maguk teszik ezt önnönmagukkal, mert ők vannak a gyűlölet tüzében. Ez bizonyítja azt, milyen könnyen esik az ember képzelgésekbe, ha nem ismeri az Ige belső értelmét.

\[15\] Hasonló volt a helyzet a „füsttel” és „tűzzel”, amit az emberek a Sínai hegyen láttak, amikor a Törvényt kihirdették. Jehova, vagy az Úr, mindenkinek a saját minősége szerint jelenik meg: a mennyei angyaloknak napként, a szellemi angyaloknak holdként, a jóknak öröm és kellemesség változó fényeként, míg a gonoszoknak füstként és emésztő tűzként. Amikor a Törvényt kihirdették, a zsidókban nem volt emberszeretet, hanem az ön- és világszeretet uralkodott bennük, tehát semmi más, mint gonoszság és hamisság. Az Úr ezért úgy jelent meg nekik, mint füst és tűz, ugyanakkor az angyaloknak úgy, mint a nap és a menny világossága.

\[16\] Azért jelent meg így az Úr a zsidók előtt, mert ilyen volt a jellemük, ami nyilvánvaló Mózesnél:

_És az Úr dicsősége szálla alá a Sinai hegyre, Az Úr dicsőségének jelensége pedig olyan vala az Izráel fiainak szeme előtt, mint emésztő tűz, a hegy tetején_ (Mózes II. könyve 24:16, 17)

Újra:

_„Az egész Sinai hegy pedig füstölög vala, mivelhogy leszállott arra az Úr tűzben és felmegy vala annak füstje, mint a kemenczének füstje; és az egész hegy nagyon reng vala.”_ (Mózes II. könyve 19:18)

Máshol:

_És előjárulátok, és megállátok a hegy alatt; a hegy pedig tűzben ég vala mind az ég közepéig, mindamellett sötétség, köd és homályosság vala. És szóla az Úr néktek a tűz közepéből._ (Mózes V. könyve 4:11, 12; 5:22)

Szintén:

_És lőn, mikor a szót a setétség közepéből halljátok vala, és a hegy tűzzel ég vala, hozzám jövétek. És mondátok: Most hát miért haljunk meg? Mert megemészt e nagy tűz minket. Ha még tovább halljuk az Úrnak, a mi Istenünknek szavát, meghalunk_! (Mózes V. könyve 5:23-25)

\[17\] Ugyanígy lenne bárkivel, aki látja az Urat, és aki életét gyűlöletben és a gyűlölet aljas dolgaiban élte, mert az Urat nem láthatja másként, mint e gyűlölet és aljasság alapján. Ezek fogadják be az Úrtól való jóság és igazság sugarait, és alakítják át ilyen tűzzé, füstté és sűrű sötétséggé. Ugyanazokból a passzusokból az is világosan látható, hogy mi a „füstölgő kemence” és mi a „fáklya tüze”, vagyis a legtöményebb hamisság és legbűnösebb gonoszság, amely eluralkodik az egyházban az utolsó időben.

AC 1862. „Mely általmegyen vala a húsdarabok között.” Ez jelenti, hogy elkülönültek azoktól, akik az Úr egyházában voltak, ez látható a 10. versben az állatok középen való feldarabolásából, amely a párhuzamosságot és az összefüggést jelenti a mennyei dolgok vonatkozásában. Az egyik darab a másikkal szemben jelentette az egyházat és az Urat, és a köztük lévő hely vagy hézag jelentette azt, ami az Úr és az egyház, vagy az Úr és az egyház embere közé férkőzik, azaz a tudatot, amelybe a jóságot és igazságot ültették be az emberszeretet eszközeivel. Amikor gyűlölet foglalja el az emberszeretet helyét, és gonoszság és hamisság a jóság és igazság helyét, akkor nincsenek tudatában annak, hogy mi a jó és igaz. Úgy tűnik, a középső helyet vagy hézagot betölti a kemence füstje és a fáklya tüze, vagyis a hamisság meggyőződése és a gyűlölet, melyek együtt választották el az Urat az egyháztól.

\[2\] Ezeket a dolgokat jelenti az átmegy a húsdarabok között; főleg a fáklya tüze, mert az az önszeretet, vagy ami ugyanaz, a gyűlölet gonoszsága. Ez látható Jeremiásnál, ahol majdnem ugyanazokat a szavakat találjuk.

_És odaadom a férfiakat, a kik megszegték az én szövetségemet, a kik nem teljesítették a szövetség pontjait, a melyet előttem kötöttek vala tulokkal, a melyet ketté vágának és átmenének annak részei között. Júdának fejedelmeit és Jeruzsálem fejedelmeit, az udvari szolgákat és a papokat és a földnek minden népét, a kik átmentek a tulok részei között: Odaadom őket az ő ellenségeik kezébe, és az ő lelköket keresők kezébe, és az ő holttestök ez égi madaraknak és a föld vadainak lesznek eledelévé_. (Jeremiás 34:18-20)

AC 1863. 18. vers. _E napon kötött az Úr szövetséget Ábrámmal, mondván: A te magodnak adom ezt a földet Égyiptomnak folyóvizétől fogva, a nagy folyóig, az Eufrátes folyóvízig._ „E napon kötött az Úr szövetséget Ábrámmal” jelenti az Úr belső emberének egyesülését az Ő Belsőjével, vagy Jehovával; „mondván: A te magodnak adom ezt a földet” jelenti a vigaszt a kísértések és borzalmak után, amelyet örökölnek azok, akik emberszeretetben vannak és hisznek Benne; „Égyiptomnak folyóvizétől fogva, a nagy folyóig, az Eufrátes folyóvízig” jelenti a szellemi és mennyei dogok kiterjedését; „Égyiptomnak folyóvize” a szellemi dolgok kiterjedése; „Eufrátes folyóvíz” a mennyei dolgok kiterjedése.

AC 1864. „E napon kötött az Úr szövetséget Ábrámmal.” Ez jelenti az Úr belső emberének egyesülését az Ő Bensőjével, vagy Jehovával, ami nyilvánvaló a „szövetség” jelentéséből, ami az egyesülés (665., 666., 1023., 1038. sz.). Mivel itt az Úrral foglalkoznak belső értelemben, ezért a belső egyesülést jelenti. Az Úr egyre jobban és jobban haladt Jehovával, az Atyjával való egyesülés és egybeolvadás felé, amíg Eggyé váltak, vagyis maga az Emberi Lényege is Jehovává vált, aki maga az Úr Bensője volt. Ezeket a dolgokat képviselte a szövetség, melyet Jehova kötött Ábrámmal. Azt mindenki láthatja, hogy Jehova sohasem köt szövetséget emberrel, mert ez ellentétes volna az Istenivel. Mi más az ember, mint valami alávaló és erkölcstelen, aki magára gondol, és nem tesz mást, mint gonoszságot? Minden jó, amit tesz, Jehovától van. Ebből látható, hogy ez a szerződés, mint más szerződések Ábrám utódaival, nem volt semmi más, mint az Isteni, és Isten királysága mennyei dolgainak képviselete. Ebben az esetben az Úr Emberi Lényegének egyesülésének képviselete az Isteni Lényegével, vagyis Jehovával. Az, hogy az Úr belső embere egyesülésének képviselete volt a Bensőjével, vagyis Jehovával, nyilvánvaló abból, amit elmondtunk előzőleg, vagyis hogy a kísértések elleni harcok és győzelmek által az Úr egyre jobban egyesült és egybeolvadt Önmagával. Azt korábban már elmondtuk, hogy volt a belső embere, vagyis a legbelső és a külső ember közötti ember.

AC 1865. „Mondván: A te magodnak adom ezt a földet.” Ez jelenti a kísértések és borzalmak utáni vigaszt a kísértések és borzalmak után, amelyet örökölnek azok, akik emberszeretetben vannak és hisznek Benne, ami nyilvánvaló a „mag” és a „föld” jelentéséből. „Ábrám magja” jelenti az ebből eredő szeretetet és hitet (255., 256., 1025. sz.), következésképpen mindazokat, akik emberszeretetben vannak és hisznek az Úrban. Mivel azonban Kánaán földje az Úr királyságát jelenti, ezért a „magodnak adom a földet” azt jelenti, hogy a mennyei királyságot örökségként azoknak adná, akik emberszeretetükből eredően hisznek Benne.

\[2\] Az, hogy ezek a dolgok vigaszt nyújtottak az Úrnak a kísértések és borzalmak után, magyarázat nélkül látható. Azon nehéz és ellenséges eshetőségek után, melyeket az Úr látott, vagyis miután elkergette a gonoszságokat és hamisságokat – melyeket a madarak jelentettek, akik leszálltak a testekre és Ábrám elkergette őket (11. vers) –, valamint minden ostoba hamisság befurakodása után, melyen elborzadt – amit a „nagy sötétség borzalma” jelentett, mely mély álmában Ábrámra hullott (12. vers) –, és végül azután, hogy a hamisságok és gonoszságok birtokba vették az emberi fajt (ezt jelentette a „füstölgő kemence” és a „tüzes fáklya”, mely a darabok között átment; ez volt az ezt megelőző 17. versben), az Úr csak aggodalomban és bánatban tudott lenni. Ezért következik most a vigasz, ahogy korábban megadatott (4. és 5. vers), vagyis hogy a magja örökli a földet, azaz azok, akik vele emberszeretetben vannak és hisznek Benne, a királyságának örököseivé válnak. Számára az emberi faj megmentése volt az egyetlen vigasz, mert Isteni és mennyei szeretetben volt, és magává az Isteni és mennyei Szeretetté vált, még az Emberi Lényege ellenére is, amelyben mindenki szeretete az egyedüli szempont, és ez szívből jön.

\[3\] Az, hogy ilyen az Isteni szeretet, látható a szülők gyermekeik iránti szeretetéből, amely fokról-fokra emelkedik a leszármazottak irányába, vagyis nagyobb lesz a távolabbi leszármazottak iránt, mint a saját gyermekeik iránt. Semmi sem létezik ok és eredet nélkül, következésképpen az emberi fajban meglévő ilyen szeretet sem, amelyet az állandó növekedés jellemez az egymás utáni leszármazottak iránt. Ennek oka és eredete nem származhat mástól, mint az Úrtól, akitől befolyik a hitvesi szeretet, valamint a szülők szeretete a gyermekeik iránt, és amelynek forrása az, hogy az Úr szeretete mindenki irányában olyan, mint az apáé a fiai iránt, azaz mindenkit örökösévé kíván tenni, és örökséggel látja el azokat, akik meg fognak születni, ahogy megtette azokkal is, akik már megszülettek.

AC 1866. „Égyiptomnak folyóvizétől fogva, a nagy folyóig, az Eufrátes folyóvízig.” Ez jelenti a szellemi és mennyei dogok kiterjedését – „Egyiptom folyóvize” a szellemi dolgok, az „Eufrátes folyóvíz” a mennyei dolgok kiterjedése –, ami nyilvánvaló az „Egyiptom folyója” és a „nagy folyó”, vagy „Eufrátes” jelentéséből. Az, hogy ezek a „folyók” jelentik a szellemi és mennyei dolgok kiterjedését, látható Kánaán földjének jelentéséből, amely az Úr királysága a mennyekben és a földön, és ahol nincs más, csak a hitből eredő szellemi dolgok és a közös szeretetből eredő mennyei dolgok. Kánaán földjének határai ezért nem jelenthetnek mást, mint ezek kiterjedését. Azok, akik a mennyekben vannak, egyáltalán nem tudják, hogy mi Kánaán földje, mi Egyiptom folyója, mi a nagy Eufrátes folyó, vagy bármely más föld határa, de nagyon jól ismerik a szellemi és mennyei dolgok kiterjedését, valamint e dolgok állapotának meghatározását és határait. Ezek a dolgok az elmében vannak, míg másokat az ember olvas; a betű és ezzel együtt a történelmi értelem, mely tárgyi formaként szolgál a mennyei gondolathoz, így eltűnik.

\[2\] Az, hogy „Egyiptom folyója” jelenti a szellemi dolgok kiterjedését, azért van, mert „Egyiptom” jelenti az ismeretanyagot (scientifica), amely az embernél az észbeli és értelmi dolgokkal együtt a szellemi dolgokat alkotja (1443. sz.). Az, hogy „Egyiptom” belső értelemben az ismeretanyagot jelenti, látható az 1164., 1165., 1186. és 1462. számból. Az, hogy az „Eufrátes folyó” jelenti a mennyei dolgok kiterjedését, látható a földek megfontolásából, amelyeket ez a folyó határol és Kánaán földjétől elválaszt, és amely hasonló módon több passzusban a mennyei dolgok ismeretét (scientifica et cognitiones) jelenti. Azonban itt, mivel „folyónak” és „nagy folyónak” nevezik, a mennyei dolgokat és azok ismeretét (cognitiones) jelenti egyedül; itt ugyanis „nagy folyóról” és „nagyságról” beszélnek.

AC 1867. 19, 20, 21. vers. _A Keneusokat, Kenizeusokat, és a Kadmoneusokat. A Hittheusokat, Perizeusokat, és a Refeusokat. Az Emoreusokat, Kananeusokat, Girgazeusokat, és a Jebuzeusokat._ A „Keneusok, Kenizeusok, és a Kadmoneusok” jelentik a hamisságokat, melyeket el kell távolítani az Úr királyságából; a „Hittheusok, Perizeusok, és a Refeusok” jelentik a hamisságok meggyőződéseit; az „Emoreusok, Kananeusok” jelentik a gonoszságokat; a „Girgazeusok, és a Jebuzeusok” pedig a gonoszságból való hamisságokat.

AC 1868. Azt, hogy ezeket a dolgokat jelentik ezek a nemzetségek, túl unalmas lenne igazolni az Igéből. Nem is szükséges megtenni itt, mivel csupán megnevezik őket. Néhányukkal előzőleg foglalkoztunk; a „Refeusokkal”, mint a hamisságok meggyőződésének jelentésével (567., 581., 1673. sz.); az „Emoreusokkal”, mint a gonoszság jelentésével (1680. sz.); a „Kananeusokkal”, mint a gonoszság jelentésével (16. vers); valamint a „Perizeusokkal”, mint a hamisságok jelentésével (1574. sz.). Azzal, hogy mi a konkrét jelentése a többi nemzetségnek, az Úr Isteni könyörületességéből ott foglalkozunk, ahol előfordulnak.

\[2\] A nemzetségek vonatkozásában, melyeket el kell távolítani az Úr királyságából, a helyzet a következő. A másvilágon a gonosz és ördögi szellemek semmi mást nem kívánnak jobban, mint feljönni a szellemvilágba, és megfertőzni a jó lelkeket, de valahányszor csak ezt teszik, elkergetik őket. Ez hasonlít az újjászületett emberhez, akiben az őt birtokba vevő hamisságokat és gonoszságokat legyőzik és elűzik, és helyükre az Úr királyságának jóságát és igazságát ültetik.

\[3\] Ezeket képviselték a nemzetségek, akiket Kánaán földjéről kiűztek Jákob fiai. Ugyanezt képviselték maguk a zsidók, akiket ezután űztek ki a földről. Ugyanez sok régi nemzetséggel előfordult, akik hasonló dolgokat képviseltek: a Horeusokkal, akiket Ézsau fiai űztek el Szeir hegyéről (Mózes V. könyve 2:12, 22); az Avveusokkal, akiket a Káftoreusok űztek el (Mózes V. könyve 2:23); az Emekekkel vagy Refeusokkal, akiket a Moabiták kergettek ki (Mózes V. könyve 2:9-11); valamint a Zamzummokkal, akiket pedig az Ammoniták kergettek el (Mózes V. könyve 2:19-21).

AC 1869. A gondolati fogalmak megnyitásával megmutatták nekem, mennyi minden lehet az Ige egyetlen szavában. Figyelemreméltó tény, hogy a másvilágon ezt meg lehet tenni úgy az igazi életre vonatkozóan, hogy maguk a fogalmak látható formában, képekként jelennek meg. Annak, aki földi életében emberszeretetben vagy közös szeretetben élt, és nagy öröme telt az Igében, az elképzelései megnyílnak. Ott akkor számtalan gyönyörű dolog jelent meg, elragadó és pompás, megható természetű dolgokkal együtt, és azt mondták, hogy az ily módon láthatóvá vált dolgok, újra megnyithatók a belső előtt, és ha ez megtörténik, a dolgok még szebbek és pompásabbak, magával a boldogsággal kísérve. Ilyen minden angyali fogalom, mivel azokat maga az Úr nyitja meg.

\[2\] A szellemeknek, akik csodálkoztak, hogy a gondolati fogalmak ily módon megnyithatók a másvilágon, a szem látásával szemléltették ezt, amelynek látó sugarai oly fakók és homályosak, hogy a természetben lévő kisebb dolgokat (melyek megszámlálhatatlan dolgot tartalmaznak) csak valami átlátszatlan, fekete és formátlan dolognak látták. Amikor azonban ugyanazt a tárgyat mikroszkópon keresztül nézték meg, a dolgok több részlete vált láthatóvá, gyönyörű sorban összekapcsolódva és pompás rendben folyva. Látható, hogy hasonló módon egy még erősebb mikroszkóppal még inkább megnyílnak. Ezeknek a szellemeknek tehát megmutatták, hogy mi a helyzet a belső látással, melynek sugarai nem mások, mint fogalmak, és önmagukban ezek a fogalmak olyan erősek, hogy aligha létezhet ebben a szférában bármi, ami erősebb, bár az emberek másként gondolják. A fogalmakról az Úr Isteni könyörületességéből ezután lesz szó.

AC 1870. Hasonló a helyzet az Úr Igéjével is. Annak minden egyes szava formájában képviseli a saját fogalmát, ugyanis a szó nem más, mint egy gondolat, és formájában úgy képviseli azt, hogy az értelme észlelhető legyen. A gondolatokban annyi megszámlálhatatlan dolog van, amelyet az ember nem, csak az angyalok képesek észlelni, hogy az már hihetetlen. Amikor ezeket az Úr megnyitja, a belsőbb formák az észlelés számára örömteli és boldog dolgokként jelennek meg, a látás számára pedig képviseleti és paradicsomi dolgokként. Az előbbiek az Úr szeretetének és könyörületességének mennyei és szellemi dolgaiból erednek, az utóbbiak pedig az abból eredő fénysugarakból.

\[2\] Csodálatos tapasztalat révén megmutatták nekem, hogy az Igét nem csak minden egyes szava tölti be, hanem a szavainak minden egyes kis betűje is, és pontosan úgy, ahogyan mondták, a legkisebb pontjáig. Minden pontban van valami abból a hatásból és életből, mely közös a teljes kifejezéssel, és amelyet ezért a megfelelő módon beültettek a legkisebb részleteibe is. Ezt azonban sok más dolog előzetes ismerete nélkül nem lehet érthetően elmagyarázni.

AC 1871. Azt nem lehet leírni, hogyan jelenik meg az Úr Igéje az angyalok előtt, de valamilyen elképzelést kialakíthatnak azok, akik látták a múzeumokban a kaleidoszkópokat, melyekben gyönyörű képeket mutatnak a szögletesen kivetített dolgok. Bár úgy tűnik, hogy a azoknak a dolgoknak, amik körbe rendeződnek a kivetítésben nincs alakjuk, sorrendjük, vagy rendjük, csupán kusza kivetülések, mégis amikor a kaleidoszkópban összpontosulnak, kedves képet mutatnak. Így van ez az Úr Igéjével, különösen az Ószövetség prófétai Igéjével. Betű szerinti értelemben alig van olyasvalami, amely nem a rend hiányaként jelenik meg, de amikor az ember, különösen egy kisfiú vagy egy kislány olvassa, fokozatosan egyre szebbé és örömtelibbé válik, ahogy halad vele. Végezetül az Úr előtt úgy jelenik meg, mint az emberi lény képe, amelyben, és amely által a menny megjelenik teljes valójában, nem önmagaként, hanem az Úr akarata szerint, vagyis az Ő hasonlatosságára.

AC 1872. Megjelent nekem egy gyönyörű lány, fénylő arccal, gyorsan haladva jobbra felfelé, és némiképp sietve. Korát tekintve úgy tűnt, hogy első virágzásában van – se nem gyermek, se nem fiatal nő –, illendően fényes fekete ruhába öltözve sietett boldogan fénytől fényig. Azt mondták, hogy az Ige belsői ilyenek első pillantásra, a fekete ruha volt az Ige betű szerinti jelentése. Azután a fiatal lány a jobb oldalamhoz sietett, az arcomhoz, de ez csak a belső látással volt észlelhető. Azt mondták, hogy ilyen dolgok az Ige belső értelméből vannak, melyeket nem lehet felfogni.

AC 1873. Szellemek beszéltek az Ige belső értelméről. Annak érdekében, hogy annak természete érthetővé váljon, a következő példát mutatták be. Mi a hit gyümölcse? Azt mondták, hogy a jó munka a hit gyümölcse a külső vagy betű szerinti értelemben, de a jó munka csak akkor kel életre, ha az emberszeretetből fakad; tehát a hit gyümölcse a legközvetlenebb belső értelemben az emberszeretet. Mivel azonban az emberszeretet vagy embertársaink iránti szeretet az Úr iránti szeretetből kellene, hogy eredjen, ez a szeretet a hit gyümölcse belső értelemben; és mivel minden szeretet az Úrtól van, maga az Úr az. A jó munkában van emberszeretet; az emberszeretetben az Úr iránti szeretet; az Úr iránti szeretetben pedig maga az Úr.

AC 1874. A jó szellemekkel való beszélgetés során azt mondták nekem, hogy az Igében sok dologról, többről, mint ahogy az ember hinné, látomások és érzékcsalódások alapján beszélnek. Ilyen például, hogy Jehova a bűnösökre haragszik, mérges és dühös, és hogy örömmel rombolja és semmisíti, sőt öli meg őket. Ezeket a dolgokat azért mondták, mert a meggyőződéseket és vágyakat nem lehet megtörni, csak elfordítani. Mert ha másként beszélnénk, mint ahogy az ember felfogja (vagyis látszatból, tévedésből és meggyőződésből), az olyan lenne, mint magot vetni a vízbe, és ami mondunk, azt azonnal visszavonni. Mindazonáltal a beszédnek e formája jó arra, hogy mint egy edény tartalmazza egyszerre a szellemi és mennyei dolgokat is, és amelyből burkoltan kiderül, hogy minden dolog az Úrtól van; ezenkívül azt, hogy az Úr megenged dolgokat, de hogy a gonosz teljesen az ördögi szellemektől van; és hogy az Úr gondoskodik és rendelkezik arról, hogy a gonoszságok jósággá váljanak; végül pedig azt, hogy az Úrtól semmi más nem jön, mint jóság. Így a betű szerinti értelem eltűnik, felemelkedik és szellemivé, majd mennyeivé, végül pedig Istenivé válik.

AC 1875. Megajándékoztak engem azzal, hogy az angyali gondolatokat észleljem a Miatyánk e szavaiból: „Ne vigy minket a kísértésbe, de szabadíts meg a gonosztól”. A „kísértést” és „gonoszt” visszautasították a legközelebbi jó szellemek egy bizonyos gondolat révén, mely bennem jól megkülönböztethetően megjelent, egészen addig, hogy csak a tiszta angyali, vagyis a _Jó_ maradt meg a kísértés és gonoszság mindenféle gondolata nélkül; és ennélfogva a betű szerinti értelem teljesen eltűnt. Az első visszautasítás során számtalan gondolat alakult ki ezzel a Jóval kapcsolatban: hogyan jöhet jó az ember megpróbáltatásából, mikor maga a megpróbáltatás is az emberből és az ember gonoszságából ered, amelyben ott a büntetés is, és ez egyfajta méltatlankodással párosul, arra gondolván, hogy a kísértés és annak gonoszsága más forrásból jön, és hogy valakinek valami gonosz gondolata támadna az Úrra gondolván. Ezek a gondolatok a felemelkedésük mértéke szerint egyre inkább megtisztultak. A felemelkedést a visszautasítás képviselte (1393. sz.), mely gyorsan és oly módon ment végbe, hogy az kifejezhetetlen, egészen addig, míg az eljutottak oda, ahol a gondolataim már homályossá válnak (until they passed into the shade of my thought). Akkor a mennyben voltak, ahol csak szavakkal ki nem fejezhető angyali gondolatok voltak az Úr jóságára vonatkozóan.

AC 1876. Az emberek, királyságok, városok nevei, melyek az igében előfordulnak, akár az emberi beszéd szavai, eltűntek a felemelkedés küszöbén. Ezek ugyanis földi, testi és anyagi dolgok, és a lelkek, amikor a másvilágra jönnek, egymás után félreteszik ezeket, ahogy azok is, akik a mennybe jönnek. Az angyalok a legkevésbé sem gondolkoznak személyekben, következésképpen nevekben sem, azaz már nem tudják, kicsoda Ábrám, Izsák vagy Jákob. Kialakítanak maguknak egy gondolatot az Igében lévő dolgokról, hogy azok mit képviselnek és jelentenek számukra. A nevek és szavak számukra olyan, mint a köd, vagy egy hártya, amely leesik, mikor a mennybe lépnek. Ebből látható, hogy az Igében lévő nevek semmi mást nem jelentenek, mint konkrét dolgokat. Gyakran beszéltem erről az angyalokkal, akik felvilágosítottak a teljes igazságról. A szellemek egymással való beszéde nem a szavak beszéde, hanem a gondolatoké, mint amilyenek az emberi gondolatok szavak nélkül, melyek az összes nyelvnél általánosnak számítanak. Azonban amikor egy emberrel beszélünk, beszéde az emberi nyelv szavaira vált (1635., 1637., 1639. sz.)

\[2\] Amikor erről beszéltem a szellemekkel, elmondták, hogy amikor egymással társalognak, az emberi nyelv egyetlen szavát sem ejtik ki, még kevésbé bármilyen nevet. Néhányuk, csodálkozva ezen, visszavonult és mégis megpróbálta, de visszatérve azt mondták, hogy képtelenek voltak kiejteni a szavakat, mert annyira anyagiak voltak, hogy a szférájuk alatt léteztek. Ezek ugyanis levegő hangjából alakultak, és a testi szervek formálták érthetővé, vagy az ilyen szervekbe történő beáramlás, amely egy belső úton jutott a hallás szervébe. Ebből látható, hogy az Igében lévő szavak egyik része sem jut el a szellemekhez, még kevésbé az angyali szellemekhez, akiknek beszéde még általánosabb (1642. sz.), legkevésbé pedig az angyalokhoz (1643. sz.), akiknél semmi sem marad a szellemek első elképzeléseiből. Azok helyén ugyanis szellemi igazságok és mennyei jóságok vannak, melyek szavakkal ki nem fejezhető módon a legkisebb formájukban is változatosak, végtelen sorban folytatódnak és kapcsolódnak egybe a képviselt dolgok eredetiével, melyek a kölcsönös szeretet boldogságából eredően a legkellemesebbek és a legszebbek, és a kellemességből és szépségből eredően boldogok, mert az Úr élete tölti be őket.

AC 1877. A szellemvilágban lévő lelkek vagy szellemek – különösen a bűnösök – eleinte megőrzik azokat a dolgokat, melyek a fizikai életükben voltak, vagyis a földi, testi és világi dolgokat, és velük együtt azokat az elveket, melyeket felállítottak. Köztük vannak azok, akik semmit sem hajlandóak meghallani az Ige belső értelméből, csakis a betű szerinti értelemből, ami egészen odáig vezet, hogy azt hiszik, a tizenkét apostol tizenkét trónon ül, és ítélkezik Izrael tizenkét törzse felett. Azt is hiszik, hogy a szegényeken, a nyomorultakon és az üldözötteken kívül senki más nem juthat be a mennybe, pedig az emberszeretetben és az Úr iránti hitben élő gazdagok és hatalmasok is ott vannak. Az ilyen személyek maguknak igénylik a mennyet érdemeik alapján. Láttam őket ide-oda szaladgálni, és bárhová is mentek, kinevették az Ige belső értelmének dolgait azért, mert ezek ellentétesek voltak az ő meggyőződésükkel és érzéki vágyaikkal, melyekkel szeretnék megérdemelni a mennyet, és melyekkel szeretnének mindenki mással szemben előnyt élvezni. Ők olyanok, mint a romlott és ártalmas dolgok, melyek a vérbe kerülnek és átitatják a vénákat és artériákat, beszennyezve a vért.

AC 1878. Vannak olyanok is, akik a testi életük alatt semmibe vették az Igét; és olyanok, akik ócsárolták az Igében lévő dolgokat, tréfa célpontjának használva őket. Vannak, akik azt feltételezték, hogy az Igének nincs jelentősége, csak ara szolgálhat, hogy az átlagos embereket valamennyire visszatartsa. Vannak, akik káromolták az Igét, és vannak, akik megszentségtelenítették azt. A másvilágon mindezek a személyek nyomorultak, megvetésük, kigúnyolásuk, káromlásuk és megszentségtelenítésük minősége és foka szerint. Ahogy előzőleg mondtuk, az Ige olyan szent a mennyekben, mintha maga volna a menny azok számára, akik ott vannak, és minden gondolatnak létezik egy bensőséges kapcsolata, ezért az ilyen szellemek nem lehetnek velük, hanem elkülönítik őket.

AC 1879. Egy alkalommal, amíg az ágyban voltam, azt mondták, hogy a gonosz szellemek összeesküdtek ellenem azzal a céllal, hogy megfojtsanak, de mivel biztonságban voltam, és az Úr felügyelete alatt biztonságban éreztem magam, nem vettem figyelembe a fenyegetést, és elaludtam. Azonban az éjszaka közepén felébredve úgy éreztem, hogy nem magamtól lélegzem, hanem a menny által, ugyanis egyáltalán nem volt saját légzésem, ahogy azt észleltem. Utána azt mondták, hogy ott volt az összeesküvők egy csoportja, amely azokból állt, akik gyűlölték az Ige belső dolgait (vagyis a hit igazi igazságait, mert ezek az Ige belső dolgai), méghozzá azért, mert azok ellentétesek az ő téves következtetéseikkel, meggyőződéseikkel és érzéki vágyaikkal, melyek a betű szerinti értelemben alátámaszthatók lennének.

\[2\] Miután a kísérlet elbukott, vezetőik megpróbáltak testem belső részeibe, egészen a szívembe behatolni, és ide is beengedték őket. Ez az érzés nyilvánvalóan tapasztalható egész idő alatt, ugyanis akinek a szellemi belsői nyitottak, az érzékenyen észlelheti az ilyen dolgokat. Akkor azonban a mennyei állapot egy fajtájába vezettek be, melyben nem tettem kísérletet, hogy ezeket a látogatókat visszaszorítsam, még kevésbé megbosszuljam a sérelmet. Akkor azt mondták, hogy béke van; de hamarosan mintha megfosztották volna őket az eszüktől, bosszút leheltek ki, és iparkodtak céljukat megvalósítani, de hiába. Ezek után eloszlatták magukat.

AC 1880. A szellemekre és angyalokra vonatkozóan, akik mind emberi lelkek a test halála után, általánosságban azt mondhatom, hogy ők sokkal nagyszerűbb érzékekkel bírnak, mint az emberek – vagyis látással, hallással, szaglással és tapintással, ám ízleléssel nem. Bár a szellemek, még kevésbé az angyalok semmit sem képesek látni, ami a világon van a saját látásukkal, vagyis a szellem látásával, ugyanis a világ vagy a nap fénye számukra sűrű sötétség. Ugyanakkor az ember a saját, testi látásával nem láthat semmit, ami a másvilágon van, mert a menny világossága, vagyis az Úr mennyei világossága az ember számára sűrű sötétség.

\[2\] Azonban amikor az Úrnak tetszik, a szellemek és angyalok láthatják a világon lévő dolgokat az ember szemével. De az Úr nem adja ezt meg, csak annak esetében, akinek lehetővé teszi, hogy szellemekkel és angyalokkal beszéljen és velük legyen. Szellemeknek és angyaloknak megengedték, hogy olyan tisztán lássák a világ dolgait az én szememen keresztül, ahogy magam is látom, és hallottak embereket beszélni velem. Nagy csodálkozásukra néhányszor megtörtént, hogy egyesek rajtam keresztül látták földi életük alatti barátaikat, pont úgy, ahogy korábban látták őket. Néhányan a házastársukat és gyerekeiket is látták, és azt kívánták tőlem, mondjam el nekik, hogy közel vannak és látják őket, és számoljak be nekik a másvilágon lévő állapotukról. Az azonban nem volt lehetséges, hogy elmondjam vagy felfedjem nekik, hogy ily módon látják őket, részben, mert elmebetegnek tartottak volna, vagy azt gondolhatták volna, hogy az ilyen dolog az elme eszelős képzelgése. Teljesen biztos voltam benne, hogy bár szájukkal ezt elismerik, de szívükben nem hisznek a szellemek létezésében vagy abban, hogy a halottak feltámadnak.

\[3\] Amikor a belső látásom először kinyílt, és a szememen keresztül a szellemek és angyalok látták a világot és a benne lévő dolgokat, annyira meglepődtek, hogy azt a csodák csodájának hívták, és hatással volt rájuk az új öröm, hogy ily módon kapcsolat létesült a föld és menny, illetve a menny és föld között. Ez az élvezet hónapokig tartott, de azután ismerőssé vált, és most már egyáltalán nem csodálkoznak. Arra utasítottak, hogy azok a szellemek és angyalok, akik más embereknél jelen vannak, a legkisebb mértékben se lássák a világ dolgait, csak érzékeljék azok gondolatait és hatásait, akikkel együtt vannak.

\[4\] Ezek a dolgok mutatták meg, hogy az ember úgy lett teremtve, hogy amíg a földön, az emberek között él, egyúttal élhet a mennyben, az angyalok között is, és fordítva. Így a menny és föld lehetne együtt, és működhetne egyként. Az emberek tudhatnák, mi történik a mennyben, az angyalok pedig azt, hogy mi történik a földön. Ezért amikor az ember távozna az életből, az Úr földi királyságából az Úr mennyei királyságába menne. Nem úgy, mint egy másik királyságba, hanem ugyanabba, mint amelyben testi életében élt. Amiatt azonban, hogy az emberek ilyen testivé váltak, bezárták maguk előtt a mennyet.

AC 1881. A szellemek nagyon felháborodnak, szinte mérgesek, amikor elmondják nekik, hogy az emberek nem hisznek abban, hogy látnak, hallanak és érintés által éreznek. Azt mondták, hogy az embereknek tudniuk kellene, hogy érzék nélkül nincs élet, és hogy minél kitűnőbb az érzék, annál kiválóbb az élet. Azt is mondták, hogy érzékük tárgyai érzékük kiválóságához igazodnak, és hogy ábrázolásuk, mely az Úrtól van, igazi. Ugyanis a természetben és a világon létező összes dolog tőlük ered (1632. sz.). Azok a szavak, melyekkel kifejezik felháborodásukat, hogy ők érzékeik által észlelnek, sokkal jobbak és kifejezőbbek, mint az embereké.

AC 1882. Két fajta látás van, mely nem a megszokott, melyet kizárólag azért engedtek megtapasztalni, hogy ismerhessem annak természetét, és hogy tudjam, mit jelent az, amit az Igében úgy mondanak, hogy az emberek „visszavonulnak a testből” és „a szellem más helyre vitte őket”.

AC 1883. Ami az elsőt illeti, azaz a visszavonulást a testből, a helyzet a következő. Az embert egy bizonyos állapotba hozzák, amely félúton van az alvás és az ébrenlét között, és amikor ebben az állapotban van, azt nem tudhatja, és azt hiszi, hogy teljesen éber. Minden érzékszerve tökéletesen olyan éber, mintha a test teljesen ébren lenne: a látás, a hallás, és – mily csodálatos – az érintés még kiválóbbak, mint a test ébrenléte alatt bármikor. Ebben az állapotban a szellemek és angyalok igazi élete látható, hallható, és csodálatos mondani, megérinthető úgy, hogy a testnek szinte semmilyen része nem avatkozik bele. Ez az állapot, melyről azt mondják, hogy „visszavonulás a testből”, és hogy „nem tudják, vajon a testben vannak, vagy azon kívül”. Ebbe az állapotba engem csak háromszor vagy négyszer engedtek, csupán azért, hogy tudhassam mi a helyzet, és hogy a szellemek és angyalok még finomabb és kitűnőbb formában élvezik az összes érzéküket, még az érintést is, mint a testi életben.

AC 1884. Ami a másik fajta látást illeti – hogy a szellem másik helyre visz –, élő tapasztalattal, de csak két vagy három alkalommal mutatták meg nekem, mi az és hogyan csinálják. Csak egyetlen tapasztalatot említhetek. Egy város utcáin és egy vidéken keresztülsétálva, ugyanakkor a szellemekkel beszélgetve, nem tudtam, hogy teljesen ébren vagyok-e, és úgy látok-e, mint máskor. Így sétáltam eltévedés nélkül, folyamatos látomásban; láttam ligeteket, folyókat, palotákat, házakat, embereket és sok más dolgot. Miután több órát sétáltam, hirtelen visszakerültem testi látásomba, és tudatosodott bennem, hogy egy másik helyen vagyok. Ez nagyon elképesztett, és azt észleltem, hogy olyan állapotban vagyok, mint azok, akiket „a szellemek más helyre vezettek”. Amíg ez az állapot tartott, nem tükrözte az utat, még ha több mérföld is volt, sem az időt, még ha több óra vagy nap is volt, és nem volt semmilyen érzet, még fáradtság se. Továbbá a személyt olyan utakon vezetik, amelyeket nem ismer, még azt a helyet sem, ahová megérkezik. Ez által tudhattam, hogy az embert az Úr vezetheti anélkül, hogy tudná, honnan és hová tart.

AC 1885. Ez a két fajta látás mindazonáltal rendkívüli, és nekem csupán a végén mutatták meg, hogy ismerhessem a természetét. A dolgok azonban, melyeket „látni” szoktam (ahogy említettem ennek a munkának címében), mindazok, melyek az Úr isteni könyörületességéből láthatók ennek az Első Résznek vonatkozásában, és amelyek számos fejezetnek az elején és a végén megtalálhatók. Ezek nem látomások, hanem olyan dolgok, melyek a test teljes ébrenlétében láthatók jó néhány évig.

Előszó MÓZES I. KÖNYVÉNEK 16. fejezetéhez

Mózes I. könyvének tizenöt fejezetét megmagyaráztuk, és a belső értelemben lévő dolgokat elmondtuk. Minden egyes fejezethez hozzáadtuk azokat a dolgokat, melyeket az Úr Isteni könyörületességéből megengedték, hogy lássam és halljam a szellemvilágban és az angyalok mennyében. Hasonló dolgokat adunk hozzá a következő néhány fejezethez. Ehhez a tizenhatodik fejezethez hozzáfűzünk olyanokat, melyek összefüggnek a Látomásokkal és Álmokkal, beleértve az Igében található prófétai jellegűeket is. Tudom, kevesen fogják elhinni, hogy bárki is láthatja azokat a dolgokat, melyek a másvilágon léteznek, és hogy ebből bármilyen információt is közölhet a lelkek állapotáról a halál után. Kevesen hisznek ugyanis a feltámadásban, és még kevesebben a tanultak körében, mint az egyszerű emberek körében. Szóban ugyan azt mondják, hogy újra feltámadnak, mert a hitük elvei szerint beszélnek, de szívükben mégis tagadják azt.

\[2\] Néhányan olyan messzire mennek, hogy nyíltan mondják, hogy akkor fogják elhinni, hogy valaki feltámad a halálból, ha ők látják, hallják és megérintik. Amennyiben ezt meg lehetne tenni, ezt minden egyes egyén megtehetné, de azt, aki szívében tagadja ezt, mégsem lehetne meggyőzni erről, mert kifogások ezrei merülnének fel, melyek megkeményítenék szívét a tagadásban. Bár néhányan azt mondják, hogy hisznek abban, hogy feltámadnak, de csak az utolsó ítélet napján. Erre vonatkozóan azt a véleményt alakították ki, hogy akkor minden dolog megsemmisül a látható világon, és mivel ezt a napot hiába várták annyi évszázadon keresztül, ezért ők is kételkednek. Az Úr Isteni könyörületességéből a tizenhetedik fejezet végén röviden elmondjuk, mit is jelent az utolsó ítélet, melyről az Igében beszélnek.

\[3\] Ebből láthatjuk, milyen fajta emberek vannak manapság a keresztény világban. A szadduczeusok (Máté 22:23) nyíltan tagadták a feltámadást, de jobbat tettek, mint azok, akik jelenleg azt mondják, hogy nem tagadják azt a hitük elvei szerint – ahogy mondtuk –, szívükben mégis tagadják. Az ellenkezőjét mondják tehát annak, mint amit hisznek, és az ellenkezőjét hiszik annak, mint amit mondanak. De hogy ne tudják maguk előtt igazolni ezt a hamis véleményt, az Úr Isteni könyörületességéből nekem megengedték, hogy miközben még a testi életben vagyok, a szellem között is legyek a másvilágon (mert az ember egy testbe öltöztetett lélek), és hogy beszéljek ott azokkal a lelkekkel, akik nem sokkal haláluk után feltámadtak, valójában majdnem mindenkivel, akit a testi élete során is ismertem, és akik már meghaltak. Néhány évig azt is megengedték, hogy minden nap beszéljek szellemekkel és angyalokkal, és lássak olyan meglepő dolgokat, melyek sohasem jutnának senki eszébe – mindezt mindenféle megtévesztő látszat nélkül.

\[4\] Mivel nagyon sokan mondják, hogy akkor fognak hinni, ha valaki eljön hozzájuk a másvilágról, most majd kiderül, hogy meggyőzhetők-e szívük keménysége ellenére. Ezt bizonyíthatom, hogy ők, akik a keresztény világból jönnek a másvilágra, a legrosszabbak: gyűlölik a felebarátaikat, gyűlölik a hitet és tagadják az Urat (a másvilágon a szívek beszélnek, nem a szájak) amellett, hogy mindenekfelett a házasságtörés hívei. Mivel ezért a mennyet kezdik eltávolítani azoktól, akik az egyházban vannak, láthatjuk, hogy az utolsó idő közel van. Megengedték nekem, hogy ennek igazságát teljes bizonyossággal megismerjem. Az Ige belső értelmét, hogy mi az, milyen a természete, elmondtuk és megmutattuk. (1-5., 64-66., 167., 605., 920., 937., 1143., 1224., 1404., 1405., 1408., 1409., 1502., 1540., 1659., 1756., 1767-1777., 1869-1879., 1783., 1807. és 1886-1889. sz.).

MÓZES I. KÖNYVE 16. fejezet

AC 1886. Ez a fejezet Hágárral és Ismáellel foglalkozik. Hogy mit is jelent és képvisel Hágár és Izmael belső értelemben, senki sem tudta vagy tudhatta, mert a világ, még a tanult világ sem feltételezte, hogy az Ige történetei nem mások, mint történelem, és hogy van bennük valami mélyebb. Bár azt mondták, hogy minden vessző Isteni ihletésű, nem másra gondoltak, mint arra, hogy a történelmi tények fel lettek tárva, és hogy a hit elveire vonatkozó elvi jellegű dolgot következtethettek ki belőle, és használhatták mind a tanítók, mind a tanulók számára. Mivel ezek Isteni ihletésűek, Isteni erővel bírnak az elmében, és a jóért dolgoznak, minden más történelem felett. Maguk a történelmi ügyek azonban nem igazán hatottak az ember jobbá válására, az örök életre pedig egyáltalán nem, mivel a másvilágon ezeket elfelejtik. Mit számít ugyanis az, hogy tudjuk, hogy Hágár szolgálót Szárai adta Ábrámnak? Vagy hogy ismerjük Izmaelt vagy Ábrámot? Csak az Úrhoz tartozó és az Úrtól való dolgokra van szüksége a lelkeknek ahhoz, hogy beléphessenek a mennybe és élvezzék annak boldogságát, vagyis az örök életet. Ezen dolgok biztonságáért létezik az Ige, és ezek azok a dolgok, melyeket a belső tartalmaz.

AC 1887. A sugalmazás magában foglalja, hogy az Ige minden részletében (ugyanúgy a történelmi, mint más részekben) vannak mennyei dolgok, melyek a szereteté vagy jóságé, és szellemi dolgok, melyek a hité vagy igazságé, így Isteni dolgok. Amit az Úr sugalmaz, az angyali mennyeken keresztül száll le tőle, aztán a szellemvilágon keresztül az emberhez, akinél betűként jelenik meg, de az első eredete mégis teljesen más. A mennyben egyáltalán nincs földi történelem, minden az Isteni dolgokat képviseli, és semmi mást nem is észlelnek ott, ahogy az tudható a tényből, hogy az ott lévő dolgok kimondhatatlanok. Amennyiben csak a történelmi dolgok képviselnék az Isteni dolgokat, és így lennének mennyeiek, nem lennének Isteni sugalmazásúak. Az Ige, ahogy a mennyben létezik, egyedül belső értelemben ismert, mivel a belső értelem az Úr Igéje a mennyekben.

AC 1888. Az Ige betű szerinti értelme képviseli az Isteni titkokat, és az Úr mennyei és szellemi dolgainak gyűjtőhelye és megőrző helye, amit két példával lehet bemutatni. Először azzal, hogy „Dávid” nem Dávidot jelenti, hanem az Urat; másodszor azzal, hogy a nevek nem jelentenek mást, mint tényleges dolgokat, ezért egyezniük kell az Ige összes többi részével. Dáviddal kapcsolatban azt mondják Ezekiélnél:

_„Az én szolgám, Dávid az ő fejedelmök örökké. Örökkévaló frigy lesz ez velök; és elültetem őket és megsokasítom, és helyheztetem az én szenthelyemet közéjök örökké_._”_ (Ezékiel 37:24, 25)

Hóseásnál:

_„Azután megtérnek Izráel fiai és keresik az Urat, az ő Istenöket, és Dávidot, az ő királyukat”_ (Hóseás 3:5)

Ezeket a dolgokat a próféták írták le Dávid ideje után, és egyszerűen azt mondják, hogy ő lesz a királyuk és fejedelmük, amelyből mindenki láthatja, hogy belső értelemben „Dávid” az Urat jelenti. A helyzet ugyanez az összes többi passzusban, amelyben Dávidot megnevezik – még a történelmiekben is.

\[2\] Az, hogy a királyságok, területek, városok, és emberek nevei tényleges dolgokat jelentenek, tisztán látható a prófétáknál. Csupán ezt a példát vegyük Ésaiásnál:

_Azért így szól az Úr, a seregeknek Ura: Ne félj népem, Sionnak lakosa, az Assiriabeli királytól! bár botjával megver tégedet és pálczáját felemeli rád, miként Égyiptom egykoron; És a seregeknek Ura ostort emel ő ellenök, miként a Midián levágatása idején az Oreb kőszikláján, és pálczáját a tenger fölé emeli, mint Égyiptomban egykoron. Átmennek a szoroson, Gébában lesz hálóhelyünk; megrémül Ráma, Gibea, Saulnak városa elfut. Kiálts Gallim leánya, és vedd füleidbe Laisa, és szegény Anathóth! Madména megindul, Gébim lakosai mentik övéiket; Még Nóbba megyen ma, hogy ott megálljon, és emeli már kezét Sion leányának hegye és Jeruzsálemnek halma ellen! Az erdő sűrű ágait levágja vassal, és megdől a Libánon egy hatalmas által._ (Ésaiás 10:24, 26, 28-32, 34)

\[3\] Itt szinte más nincs, csak nevek, melyeknek semmi értelme nem lenne, csak akkor, ha az összes név jelent valamilyen tényleges dolgot, és ha az értelmük a nevek megtartása lenne, ezt nem ismernék el az Úr Igéjének. De ki fogja elhinni, hogy belső értelemben azok mind mennyei titkokat tartalmaznak és ez által azok állapotát írják le, akik igyekszenek belépni a hit titkaiba az ismeretanyagból (scientifica) levezetett érveléssel? Néhány különleges dolog tartozik ahhoz az állapothoz, melyet az egyes nevek leírnak, és az a jelentése, hogy ezeket az érveléseket az Úr eloszlatja a szeretet mennyei dolgai és a hit szellemi dolgai által. Azt, hogy az itt tárgyalt érvelést „Assur” jelenti, tisztán látható abból, amit már megmutattunk Assurra vonatkozóan (119., 1186. sz.), valamint abból, hogy az ismeretanyago „Egyiptom” jelenti (1164., 1165., 1462. sz.), amelyet látunk és megvizsgálunk. Ugyanez a helyzet az összes többi névvel és az összes szóval.

AC 1889. Ebben a fejezetben is ugyanez van az Ábrám, Szárai, Hágár, és Ismáel nevekkel; amit tartalmaznak, az a TARTALOMBÓL, továbbá a maga helyén tárgyalt minden egyes név magyarázatából látható. Ezeknek az ügyeknek a természete miatt nem könnyű a magyarázat, mivel a nevekkel kapcsolatos téma, melyekkel foglalkoznak, az Úr értelme: hogyan fogantatott, hogyan született, milyen volt, mielőtt az Úr Belsőjével egyesült, aki Jehova volt. Az ok, amiért ezt a témát nem könnyű megmagyarázni az, hogy napjainkban nem ismert, hogy mi a belső ember, mi a legbelsőbb, és mi a külső. Amikor az értelemről vagy az értelmi emberről beszélünk, néhány elképzelés kialakítható, de amikor azt mondjuk, hogy az értelem az átmenet a belső és külső között, azt csak nagyon kevesen fogják fel. Mivel a téma, amellyel itt foglalkoznak, belső értelemben az Úr Értelmi Embere, és hogy hogyan fogant és született meg a belső ember külsőbe való befolyása által. Mivel ezek azok a témák, melyek az Ábrámmal, Hágárral és Ismáellel kapcsolatos történelmi tényekben vannak, ezért annak érdekében, hogy megelőzzük a teljes értetlenséget a következő magyarázattal kapcsolatban, tudni kell, hogy minden emberben van egy belső ember, egy értelmi ember, mely az átmenet, és egy külső ember; ezek nagyon távol vannak egymástól (978. sz.).

MÓZES I. KÖNYVE 16:1-16.

_1\. És Szárai, az Ábrám felesége nem szűle néki; de vala néki egy Égyiptomból való szolgálója, kinek neve Hágár vala._

_2\. Monda azért Szárai Ábrámnak: Ímé az Úr bezárolta az én méhemet, hogy ne szűljek: kérlek, menj be az én szolgálómhoz, talán az által megépülök; és engede Ábrám a Szárai szavának._

_3\. Vevé tehát Szárai, Ábrám felesége az Égyiptombeli Hágárt, az ő szolgálóját, tíz esztendővel azután, hogy Ábrám a Kanaán földén letelepedék, és adá azt Ábrámnak az ő férjének feleségül._

_4\. És béméne Hágárhoz, és az fogada az ő méhében; ez pedig a mint látta, hogy terhes, nem vala becsülete az ő asszonyának ő előtte._

_5\. Monda azért Szárai Ábrámnak: Bántódásom van miattad. Én adtam öledbe szolgálómat, és mivelhogy látja, hogy teherbe esett, nincsen előtte becsületem. Tegyen ítéletet az Úr én közöttem és te közötted._

_6\. És monda Ábrám Szárainak: Ímé a te szolgálód kezedben van, azt tedd vele a mit jónak látsz. Nyomorgatja vala azért Szárai, és az elfuta ő előle._

_7\. És találá őt az Úrnak angyala egy forrásnál a pusztában, annál a forrásnál, a mely a Súrba menő úton van._

_8\. És monda: Hágár, Szárai szolgálója! honnan jössz és hová mégy? És az monda: Az én asszonyomnak, Szárainak színe elől futok én._

_9\. Akkor monda néki az Úr angyala: Térj meg a te asszonyodhoz, és alázd meg magad az ő kezei alatt._

_10\. És monda néki az Úrnak angyala: Felettébb megsokasítom a te magodat, hogy sokasága miatt megszámlálható se legyen._

_11\. És monda néki az Úrnak angyala: Ímé te terhes vagy, és szűlsz fiat; és nevezd nevét Ismáelnek, mivelhogy meghallá Isten a te nyomorúságodat._

_12\. Az pedig vadtermészetű ember lesz: az ő keze mindenek ellen, és mindenek keze ő ellene; és minden ő atyjafiának ellenébe üti fel sátorát._

_13\. És nevezé Hágár az Úrnak nevét, a ki ő vele szólott vala: Te vagy a látomás Istene. Mert monda: Avagy nem e helyen láttam a látomás után?_

_14\. Annakokáért nevezé azt a forrást Lakhai Rói forrásának; ott van Kádes és Béred között._

_15\. És fiat szűle Hágár Ábrámnak, és nevezé Ábrám az ő fiának nevét, a kit Hágár szűl vala néki, Ismáelnek._

_16\. Ábrám pedig nyolczvanhat esztendős vala, a mikor Hágár Ismáelt szűlé Ábrámnak._

A TARTALOM

AC 1890. A téma, mellyel ebben a fejezetben foglalkoznak, az Úr első értelme, mely a belső ember befolyása által fogant meg a külső ember ismeretanyagának (scientiae) hatásában. A belső ember „Ábrám”, az ismeretanyag hatása a külsőben „Hágár, az egyiptomi szolgáló”, az ebből eredő értelem pedig „Ismáel”. Ennek az értelemnek természetét írják itt le; és később azt mondják (21. fejezet), hogy kiűzték a házból, miután az Úr Isteni értelme, melyet Izsák képvisel, megszületett.

AC 1891. Az Úr első értelme annak rendje szerint fogant meg, ahogy a belső ember befolyt vagy kapcsolódott a külsőhöz tartozó ismeretanyag hatásának életéhez (1–3. vers). Mivel ez a hatás a külső emberé volt, a természete olyan volt, hogy ezt az észbeli igazság alacsony szinten tartotta (4. vers). Ezért az Úr ennek legyőzését gondolta (5–9. vers), és amikor legyőzte, szellemivé és mennyeivé válik (10, 11. vers). Azt is leírják, hogy mi lett volna, ha nem győzi le (12. vers). Az Úr betekintése az ügybe az Ő belső embere által (13, 14. vers). Az észbelit is leírják a minőségével kapcsolatban; valamint az Úr állapotát, amikor az eredt (15, 16. vers).

A BELSŐ TARTALOM

AC 1892. 1. vers. _És Szárai, az Ábrám felesége nem szűle néki; de vala néki egy Égyiptomból való szolgálója, kinek neve Hágár vala._ „És Szárai, az Ábrám felesége nem szűle néki” jelenti, hogy még nem volt észbeli ember; „Szárai” a jósággal egyesült igazság; „Ábrám” az Úr belső embere, aki Jehova volt. „De vala néki egy Égyiptomból való szolgálója” jelenti az ismeretanyag hatását; „kinek neve Hágár valaˇ jelenti a külső vagy természeti ember életét.

AC 1893. „És Szárai, az Ábrám felesége nem szűle néki.” Ez jelenti, hogy még nem volt észbeli ember, ami nyilvánvaló lesz abból, ami következik, ahol Izsákkal foglalkoznak. Ahogy mondtuk, minden emberben van egy belső ember, egy észbeli ember, aki az átmenet, és egy külső, akit tulajdonképpen természeti embernek hívnak. Az Úrnál ezeket Ábrahám, Izsák és Jákob képviseli; a belsőt Ábrahám, az észbelit, Izsák és a természetit pedig Jákob. Az Úrban a belső ember maga Jehova volt; mivel Jehovától fogant; emiatt gyakran hívták őt az „Atyának” és az Igében „Isten egyszülött fiának” és egyszerűen „Isten fiának”. Az észbeli ember nem születik meg az emberrel, csupán annak áll fenn a lehetősége, hogy az észbelivé válik. Mindezt abból a tényből láthatjuk, hogy az újszülött csecsemő nincs megáldva semmilyen értelemmel, hanem az idő folyamán válik értelmessé a külső és belső értelmi dolgok által, ahogy megtelik tudással (scientiae et cognitiones). Valójában a gyerekekben ott van az értelem megjelenése, ami mégsem értelem, hanem csak annak egyfajta csírája, amely abból a tényből tudható, hogy az értelem a felnőttekhez és az idősebbekhez tartozik.

\[2\] Ebben a fejezetben az Úr észbeli emberéről lesz szó. Magát az Isteni Észbelit Izsák képviseli; de ezelőtt az első észbelit, még mielőtt Istenivé vált volna, Ismáel. Ezért itt „És Szárai, az Ábrám felesége nem szűle néki” azt jelenti, hogy még nem volt Isteni észbeli. Ahogy előzőleg mondtuk, az Úr úgy született, mint más ember, és emiatt minden, amit Máriától, az anyától örökölt, hasonló volt, mint más embereknél. Mivel az értelem a tudás (scientiae et cognitiones) eszközeivel alakul ki, mely a külső érzékek dolgain, vagy a külső emberen keresztül lép be, ezért az első értelme úgy született meg, mint a többi emberé. Azonban a saját erejéből Istenivé tette az összes hozzá tartozó emberi dolgot, és így tette az észbelit Istenivé. Az első értelmét írjuk le ebben a fejezetben, valamint a 21. fejezetben, ahol Hágárról és Ismáelről lesz szó (Mózes I. könyve 21:9-21), és azt mondják, hogy Ismáelt elkergetik, amikor Izsák, aki az Isteni értelmet képviseli, felnőtt.

AC 1894. Azt, hogy „Szárai” a jósággal egyesült igazság, már előzőleg elmondtuk és megmutattuk (1468. sz.), ahogyan azt is, hogy Ábrám az Úr belső embere, aki Jehova. Az Úr belső emberét, aki Jehova, Embernek hívják, mert senki sem ember, kizárólag Jehova. Az ember, eredeti értelemben azt jelenti, hogy Lényeg, melyből az ember van. Maga a Lényeg, melyből az ember van, az Isteni, következésképpen a mennyei és a szellemi. Az Isteni mennyei és szellemi nélkül semmi emberi nincs az emberben, csak egyfajta állati természet, mint amilyen a vadállatokban van. Jehova, vagy az Úr Lényegéből van, hogy minden ember, ember, és ezért is hívják embernek. A mennyei, mely emberré tesz az, hogy szereti az Urat és szereti felebarátját. Ily módon ember, mert az Úr képe, és mert ezt az Úrtól kapta; máskülönben vadállat lenne.

\[2\] Azt, hogy Jehova, vagy az Úr az egyedüli ember, és hogy az emberek tőle kapták azt, hogy embernek hívják őket, valamint az, hogy az egyik emberibb, mint a másik, látható a fentiekből (49., 288., 477., 565. sz.). Ugyanezt láthatjuk abból a tényből, hogy Jehova, vagy az Úr, mint Ember jelent meg a Legősibb Egyház atyáinak, azután Ábrahámnak és a prófétáknak. Ezért az Úr, miután már nem volt ember a földön, vagy bármi mennyei vagy szellemi az emberek között, megalázva magát felöltötte az emberi természetet azáltal, hogy úgy született, mint a többi ember, és ezt a természetet Istenivé tette; ily módon Ő az egyedüli ember. Emellett az általános menny az Úr előtt egy ember képeként jelenik meg, mert Önmagát jeleníti meg. Ezért a mennyet a Nagy Embernek hívják, különösen abból a tényből adódóan, hogy az Úr minden, mindenben.

AC 1895. „De vala néki egy Égyiptomból való szolgálója.” Az, hogy ez jelenti az ismeretanyag (scientiae) hatását, nyilvánvaló a „szolgáló”, valamint az „Egyiptom” jelentéséből. Szárai, aki úrnő vagy hölgy volt, a jósághoz csatlakozott igazságot képviseli és jelenti, ahogy azt már elmondtuk. A jósághoz csatlakozott igazság eredeti értelemben értelmi igazság, ám az észbeli igazság ez alatt van, ezért alacsonyabb. Ez az észbeli igazság születik a tudásból (scientiae et cognitipnes), melyet a neki megfelelő hatás kelt életre, és ennek a hatásnak, mely a külső emberé, szolgálnia kellene az értelmi igazságot, amely hozzátartozik a legbelső emberhez, mint ahogy a szolgáló szolgálja a hölgyét, vagy a háztartási alkalmazott az úrnőjét. Ezért ezt a hatást képviseli és jelenti „Hágár szolgáló”.

\[2\] Nem lehet jól elmondani, hogy megértsék, hogyan állnak ezek a dolgok. Először ugyanis tudni kell azt, hogy mi az értelmi igazság eredeti értelemben, hogyan születik az észbeli, vagyis a belső emberből, mint apától, és a külső vagy természeti emberből, mint anyától, mert a kettő egyesülése nélkül semmilyen észbeli nem jöhet létre. Az észbeli nem a tudásból (scientiae et cognitipnes) születik (ahogy feltételezik), hanem ezeknek a tudásoknak hatásaiból. Ez látható abból a puszta tényből, hogy senki sem válhat soha észbelivé, csupán akkor, ha ennek a tudásnak néhány öröme vagy hatása törekszik erre. A hatás maga az anyai élet; míg a hatásban lévő mennyei és szellemi maga az atyai élet. Ezért a hatás arányában és a hatás minősége szerint, ugyanolyan arányban és ugyanolyan minőségben válik az ember észbelivé. Önmagukban ezek a tudások semmi mások, mint halott dolgok vagy hozzájáruló okok, melyek a hatás élete alapján kelnek életre, és ilyen az észbeli ember kialakulása mindenkiben. Azért volt a szolgáló egyiptomi, és ezt a tényt azért közölték, mert „Egyiptom” jelenti az ismeretanyagot (scientiae) (1164., 1165., 1186., 1462. sz.).

AC 1896. „Kinek neve Hágár vala.” Az, hogy ez jelenti a külső vagy természeti ember életét, látható abból, amit elmondtunk, valamint „Hágár” jelentéséből, aki „idegen”, vagy „jövevény”. Idegenek képviselték azokat, akiknek parancsoltak, míg a jövevények képviselték a parancsot és az élet elveit is (vitae instituta) (1463. sz.). Amikor bárkinek a nevét az Igében így jelentik ki, mint itt a „neve Hágár volt”, az azt jelent, hogy valamit tartalmaz a neve, amelyre figyelni kell. A „név szerint hívják” ugyanis azt jelenti, hogy ismerik a személy minőségét (144., 145., 340. sz.). Egyik szótag sem ok vagy az aktuális dolog belső értelmének jelentése nélkül szerepel az Igében.

AC 1897. 2. vers. _Monda azért Szárai Ábrámnak: Ímé az Úr bezárolta az én méhemet, hogy ne szűljek: kérlek, menj be az én szolgálómhoz, talán az által megépülök; és engede Ábrám a Szárai szavának._ „Monda azért Szárai Ábrámnak” jelenti azt, hogy így észlelték; „Ímé az Úr bezárolta az én méhemet, hogy ne szűljek” ez jelenti az állapotot, mielőtt a legbelső vagy Isteni észbeli ember megszületett. „kérlek, menj be az én szolgálómhoz” jelenti a külső emberhez való csatlakozást. „talán az által megépülök” jelenti, hogy ily módon születhetett meg az észbeli; „és engede Ábrám a Szárai szavának” jelenti, hogy más módon ezt nem lehetett megtenni.

AC 1898. „Monda azért Szárai Ábrámnak.” Ez jelenti azt, hogy így észlelték, ami nyilvánvaló „Szárai” és „Ábrám” jelentéséből, vagyis „Szárai”, a jósághoz csatlakozott igazság, „Ábrám” pedig a belső ember. Ezért az, hogy „monda azért Szárai Ábrámnak”, nem jelenthet semmilyen társalgást belső értelemben, csak észlelést. Az Úr észlelése ekkor a jósághoz csatlakozott igazságból eredt, mely megmondta neki, hogy mi a helyzet. Van valami hasonlóság a mennyei emberrel, aki az észlelést azért kapja, mert valamennyi igazság csatlakozott a jósághoz, mely utána azt diktálja, hogy van jóság, amelyből vagy amelyen keresztül az igazságot észleli. („Mondani” belső értelemben az észlelést jelenti; ezt láthattuk feljebb: 1791., 1815., 1819., 1822. sz.)

AC 1899. „Ímé az Úr bezárolta az én méhemet, hogy ne szűljek.” Ez jelenti az állapotot, mielőtt a legbelső vagy Isteni észbeli ember megszületett, ami nyilvánvaló abból, amit már elmondtunk az észbeli ember fogantatásáról és születéséről, vagyis hogy az Úr Isteni észbeli emberét Izsák képviseli, de az Ő első észbeli emberét, mely Istenivé fog válni: Ismáel. Annak érdekében, hogy ezeket a dolgokat képviselni lehessen, Szárai meddő maradt egészen addig, amíg Ismáel fiatalemberré vált (a 21. fejezetben lesz erről szó), és ezért mondják itt azt, hogy az „Úr bezárolta a méhét, hogy ne szüljön”.

AC 1900. „Kérlek, menj be az én szolgálómhoz.” Ez jelenti a külső emberhez való csatlakozást. Ez nyilvánvaló abból is, amit előzőleg elmondtunk, vagyis hogy az ember észbelije a belső embertől, mint apától, és a külső embertől, mint anyától fogan és születik meg. Az ember igazi élete a belső embertől van, aki egy igen halovány kapcsolatot kivéve nem tud kapcsolatba lépni a külsővel addig, amíg a tudás (cognitiones et scientiae) eszközeinek segítségével ki nem alakulnak az emlékezet befogadó edényei.

\[2\] A belső ember befolyása a külső ember tudásába megy, és a hatás az eszköze. Mielőtt ezek a tudások odakerülnek, valójában van kapcsolat ezalatt, de csak a hatásokon keresztül, melyekkel a külső embert irányítják. Ám ezekből csak a legáltalánosabb indítékok, bizonyos étvágyak és bizonyos vak hajlamok erednek, amelyek például a csecsemőkben mutatkoznak meg. Ez az élet fokozatosan határozottabbá válhat annak arányaiban, ahogy az emlékezet edényeit formálják a tudás eszközei és a belső emlékezet edényeit (tárolóit) formálják az észbeli dolgok eszközei. Ahogy ezek az edények alakulnak és sorba rendeződnek – valójában olyan sorrendbe, melyben kölcsönösen hatnak egymásra, hasonlóan, mint a vér és házasság szerinti, vagy a társadalmi és családi kapcsolatok –, úgy tökéletesedik a külső ember kapcsolata a belsővel, és még jobbá teszik ezt az észbeli dolgok eszközei, melyek középen vannak.

\[3\] Mégis van hajlandóság a megegyezésre, de csak akkor, ha a tudások, melyek által az edények kialakulnak, igazságok, mivel a belső ember mennyei és szellemi dolgai nem találnak kapcsolatot maguknak, csak az igazságokban. Ezek a minden emlékezetben meglévő, egységgé szerveződött eredeti edények, melyekbe a szeretet mennyei dolgai és a hit szellemi dolgai elhelyezhetők. Az Úr rendezi el ezeket a mennyei társadalom vagy az Úr királysága elképzelése és képe szerint olyasformán, hogy az ember – igen kis mértékben – mennyé vagy az Úr királyságává válik, és így hívják az Igében azok elméjét is, akik a szeretet mennyei dolgaiban és a hit szellemi dolgaiban vannak. De ezeket elmondtuk már azoknak, akik szeretnek mélyebben gondolkodni.

AC 1901. „Talán az által megépülök.” Ez jelenti, hogy ily módon születhetett meg az észbeli, ami látható a „megépülök” jelentéséből, amikor a nemzésről beszélnek, és ezért nem kell magyarázni. „Szárai”, ahogy mondtuk, jelenti az értelmi igazságot, mely feleségként csatlakozott a jósághoz. Az értelmi igazság, mely a legbelsőhöz tartozik, általában olyan, mint a meddőség, vagy mint a gyermektelen anya, amikor még nincs semmi észbeli, melybe és melyen keresztül befolyhatna. Az észbeli, mint közbenső értelmi igazság nélkül nem tud befolyni semmi igazság a külső emberbe, ahogy láthatjuk a kisgyermek esetében, aki nem tudhat semmit az igazságról addig, amíg a tudást el nem ültetik benne. Ahogy előzőleg mondtuk, minél jobban és minél tökéletesen ültetik el benne a tudásokat, annyival jobb és tökéletesebb lehet a kapcsolat az értelmi igazsággal, mely a legbelsőhöz vagy a jósághoz tartozik.

\[2\] Ez az értelmi igazság – melyet Szárai képvisel – maga a szellemi, amely a mennyen keresztül folyik be egy belső úton minden emberbe. Folyamatosan találkozik a tudással, amely az értelem dolgainak eszközeivel létesült, és amelyet az emlékezetbe ültettek be. Az ember nincs tudatában ennek az értelmi igazságnak, mert az túl tiszta, hogy általános elképzeléssel észlelhető legyen. Ez olyan, mint egyfajta fény, amely megvilágítja az észt, és az ismeret, a gondolkodás és a megértés képességét adományozza. Mivel az észbeli csak az értelmi igazság befolyásának eszközeivel létezhet, amelyet Szárai képvisel, ezért úgy viszonyul az igazsághoz, mint egy fiú. Amikor az észbeli kialakul a jósághoz csatlakozott igazságokból, és még inkább, amikor a jóságból származó igazságokból alakul ki, akkor a valódi fiúról van szó. Ez előtt is elismerik, mint fiút, de nem, mint valódi fiút, hanem szolgálótól valót; mégis elfogadják, és ezért mondják itt azt, hogy megépülhet általa.

ACC 1902. „És engede Ábrám a Szárai szavának.” Ez jelenti, hogy más módon ezt nem lehetett megtenni, ami látható a belső értelmű kapcsolatból és abból a létező szükségből, hogy az észbeli ily módon megszülessen. Ha az ember nem lenne beoltva az eredendő gonosszal, az észbeli azonnal megszülethetett volna a belső ember mennyei dolgainak és a szellemi dolgoknak a házasságából, és a tudás képessége megszülethetett volna az észbelin keresztül. Így az ember a világra jöttekor azonnal bírná az ész és tudás képességét, mert ez lenne összhangban a befolyás rendjével, ahogy az feltételezhető lenne abból a tényből, hogy minden állat, amelyik megszületik, birtokolja azt a szükséges tudást, amely segítségére van abban, hogy biztosítsa élelmét, biztonságban és fedél alatt legyen, valamint nemzeni tudjon, mert ez a természet rendje szerint van. Akkor az ember miért nem születik ebbe bele? Csak az lehet az oka, hogy ezt a rendet megsemmisítették benne, ugyanis egyedül ő születetik tudás nélkül.

\[2\] Az ok, amiért így születik az, hogy az apjától és az anyjától a gonoszt örökli. Emiatt minden képessége az ellenkező irányba fordul, ami az igazságot és jóságot illeti, és ezért nem lehet átalakítani a megfelelő formába az Úrtól való mennyei és szellemi azonnali befolyásával. Ez az oka annak, hogy az ember észbelijét más módon, egy teljesen különböző folyamattal kell kialakítani, vagyis a tudás (sientifica et congnitiones) eszközeivel az értelmen keresztül bevezetve. Így folyik be külső módon és fordul a megfelelő rendbe. Az Úr csodálatos módon így tette észbelivé az embert. Ezt jelenti a „menj be a szolgálóhoz”, amely a belső ember csatlakozását jelenti a külső emberhez; valamint az „engede Ábrám a Szárai szavának”, amely azt jelenti, hogy ezt más módon nem lehetett megtenni.

\[3\] Az Úr – mivel úgy született, mint a többi ember, és mert a természetét az anyától örökölte – hasonló a többi emberhez abban a tekintetben, hogy az észbeli a tudás csodálatos eszközei által alakult ki. Végül a kísértések elleni harcokkal és győzelmekkel minden dolgot rendbe rakott. Ezért fogant és született meg az Ő észbelije ugyanúgy, mint a többi emberé, de azzal a különbséggel, hogy mélyen az ő minden dolgában – mind általánosságban, mind részleteiben – ott volt az Isteni, vagy Jehova, ennélfogva a teljes emberi faj iránt érzett szeretet élete is, akikért és akiknek megmentéséért minden megkísértése során harcolt.

AC 1903. 3. vers. _Vevé tehát Szárai, Ábrám felesége az Égyiptombeli Hágárt, az ő szolgálóját, tíz esztendővel azután, hogy Ábrám a Kanaán földén letelepedék, és adá azt Ábrámnak az ő férjének feleségül._ „Vevé tehát Szárai, Ábrám felesége” jelenti az igazság hatását, mely eredeti értelemben „Szárai a feleség”; „az Égyiptombeli Hágárt, az ő szolgálóját” jelenti a külső ember életét, és az ismeretanyag hatását; „tíz esztendővel azután, hogy Ábrám a Kanaán földén letelepedék” jelenti a jóság és az abból eredő igazság maradványait, melyet az Úr megszerzett magának, és melynek eszközeivel az észbeli megfogant; „és adá azt Ábrámnak az ő férjének feleségül” jelenti az csatlakozást az igazság hatásának ösztönzésén keresztül.

AC 1904. „Vevé tehát Szárai, Ábrám felesége.” Ez jelenti az igazság hatását, mely eredeti értelemben „Szárai a feleség”, nyilvánvaló „Szárai” jelentéséből, lévén az igazság, mely csatlakozott a jósághoz, és a „feleség” jelentéséből, amely a hatás (915., 1468. sz.). Két hatás van, mely távol áll egymástól: a jóság hatása, és az igazság hatása. Az ember újjászületése során az igazság hatása a vezető, mivel az igazság hat a jóság érdekében. Azonban amikor újjászületett, a jóság hatása a vezető, és jóság alapján hat rá az igazság. A jóság hatása az akaraté, az igazság hatása pedig a megértésé. A legősibb emberek esetében ez a két hatás olyan volt, mintha az házasság volna. A jóságot vagy a jóság szeretetét férjnek hívták, az igazságot vagy az igazság szeretetét pedig feleségnek nevezték. A jóság és igazság összevetése a házassággal a mennyei házasságból ered.

\[2\] Önmagukban tekintve a jóságban és igazságban nincs élet, hanem az életük a szeretetből és hatásból ered. Azok csak az élet eszközei: amilyen a jóságra és az igazságra ható szeretet, olyan az élet; mivel az élet teljessége a szereteté vagy hatásé. Ezért „Szárai, a feleség” eredeti értelemben az igazság hatását jelenti. Mivel az előttünk lévő esetben az értelmi az észbelit kívánja utódul; és mivel amiről ő beszél az ebből a kívánságból vagy hatásból ered, ezért mondják nyomatékosan ebben a versben, hogy „Szárai, Ábrám felesége adta Ábrámnak, az ő férjének”. Ezt ugyanis nem lenne szükséges ismételni, ha belső értelemben nem tartalmazna ilyen dolgokat. Magukban ezek a szavak fölöslegesek lennének.

\[3\] Az értelmi igazságot megkülönböztetik az észbeli igazságtól, és ezt az ismeretanyag formájában lévő igazságtól, miszerint van belső, van közbülső és van külső. Az értelmi igazság belső, az észbeli a közbülső, az ismeretanyag igazsága pedig a külső. Ezek igen távol vannak egymástól, mert az egyik belsőbb, mint a másik. Bármely embernél az értelmi igazság, mely a belső, vagy a legbensőjében van, nem az emberé, hanem az Úré, aki az emberrel van. Az Úr ebből folyik be az észbelibe, ahol először tűnik úgy, hogy az igazság az emberhez tartozik. Azután az észbelin keresztül befolyik az ismeretanyagba, amiből nyilvánvaló, hogy az ember nem gondolkodhat magától az értelmi igazságból, hanem csak az észbeli igazságból és az ismeretanyag igazságából, mivel csak ezek jelennek meg úgy, mintha az övéi lennének.

\[4\] Egyedül az Úr, amikor a világon volt, gondolkodott értelmi igazságból, mivel az Ő isteni igazsága csatlakozott a Jósághoz, vagy az Isteni szellemi csatlakozott az Isteni mennyeivel, és ezáltal különbözött az Úr más emberektől. Az Isteni alapján gondolkodni sohasem lehetséges az ember számára, mert az emberben nincs ilyen, csak Őbenne, aki Jehovától fogant. Mivel Ő értelmi igazságból gondolkodott, vagyis az értelmi igazság szeretetéből vagy hatásából, ezért Ő az észbelit is ebből kívánta, és ezért mondják itt, hogy „Szárai, Ábrám felesége” (aki az értelmi igazság hatását jelenti) „vevé az Égyiptombeli Hágárt, az ő szolgálóját és adá azt Ábrámnak az ő férjének feleségül”.

\[5\] A titkok többi részét itt nem lehet feltárni és megmagyarázni, hogy fel lehessen fogni, mert az ember igen nagy homályban van, és valójában egyáltalán nincs elképzelése a magában lévő belső dolgokról. Mivel mind az észbelit, mind az értelmit az ismeretanyagba foglalja, nincs tudatában annak, hogy ezek milyen távol állnak egymástól; valójában olyan távol, hogy az értelmi létezhet az észbelitől külön, és az értelmiből eredő észbeli is létezhet az ismeretanyagtól külön. Ez látszólagos ellentmondásnak tűnik azok számára, akik az ismeretanyag alapján gondolkoznak, de mégis ez az igazság. Lehetetlen azonban bárki számára, hogy az ismeretanyag formájában lévő igazságban legyen (vagyis ennek hatásában és ennek meggyőződésében), hacsaknem az észbeli igazságban van, amelybe, és amelyen keresztül az Úr befolyik az értelmiből. Ezek a titkok nem nyílnak meg az ember számára, csak a túlvilágon.

AC 1905. „Az Égyiptombeli Hágárt, az ő szolgálóját.” Ez jelenti a külső ember életét és az ismeretanyag hatását, ami nyilvánvaló „Hágár” jelentéséből (1895., 1896. sz.); valamint az „Egyiptombeli” és a „szolgáló” jelentéséből, ahogy ugyanott megmagyaráztuk.

AC 1906. „Tíz esztendővel azután, hogy Ábrám a Kanaán földén letelepedék.” Ez jelenti a jóság és az abból eredő igazság maradványait, melyet az Úr megszerzett magának, melynek eszközeivel az észbeli megfogant; ez nyilvánvaló a „tíz” jelentéséből, amely a maradvány (576. sz.). Fentebb (468., 530., 560., 561., 660., 661., 798., 1050. sz.) már elmondtuk és megmutattuk, hogy mi a maradvány, vagyis az, hogy mindenki a jóság és igazság hatásának összes állapotában van, amellyel az Úr megajándékozta az embert, a legkorábbi csecsemőkortól az élete végéig. Ezek az állapotok felhalmozódnak benne a halál utáni életben történő használatára; mert a másvilágon életének minden állapota sorban egymás után visszatér, és akkor mérsékeli a jóság és igazság állapota, mellyel az Úr ajándékozta meg. Tehát minél több maradványt, azaz minél több jóságot és igazságot kap az ember testi életében, annál örömtelibbként és szebbként jelennek meg számára állapotainak maradékai, mikor visszatérnek. Ez igazán nyilvánvaló lehet mindenki számára, ha belegondol. Amikor az ember megszületik, nincs benne magától a jóság egy apró részecskéje sem, hanem teljesen telített az eredendő gonoszsággal, és a jóság – mint a szülők, a dajka, a társ iránti szeretet – csupán befolyik az ártatlanságból. Ilyenek a dolgok, amelyek befolynak az Úrtól az ártatlanság és béke mennyén keresztül, amely a legbelsőbb menny, és ezt az emberekbe csecsemőkorban ültetik be.

\[2\] Azután, amikor az ember felnő, ez a csecsemőkori jó, ártatlan és békés állapot lépésről lépésre visszahúzódik, és ahogy megismerkedik a világgal, úgy annak örömeivel és érzéki vágyaival, és ebből kifolyólag a gonoszságokkal is, és ennek során kezdenek eltűnni a csecsemőkori mennyei és jó dolgok. Azonban megmaradnak, és mérséklik azokat az állapotokat, melyeket az ember ezután vesz fel vagy szerez meg. Nélkülük az ember sohasem lehetne ember, mert az érzéki vágyak, vagy gonoszság állapotai jóval kegyetlenebbek lennének, mint az állatoknál, ha a jóság hatásainak állapota nem mérsékelné ezeket. A jóság ezen állapotai azok, amiket maradványnak hívnak, és amiket az Úr adott és valakinek a természetes jellemében elültetett akkor, amikor az ember nem volt ennek tudatában.

\[3\] Az élet után is megajándékozzák új állapotokkal; de ezek nem annyira a jóság állapotai, mint inkább az igazság állapotai, mivel ahogy nő fel, igazságokkal töltik el, és ezek hasonló módon halmozódnak fel a legbensőbb emberében. Ezek a maradványok, melyek az Úrtól való szellemi dolgok befolyásából született igazságokéi, az ember képességei arra, hogy gondolkodjon, megértse azt, mi a polgári és erkölcsi élet jósága és igazsága, valamint hogy szellemi vagy hitbéli igazságot kapjon. Azonban ezt csak a jóság maradványainak eszközeivel teheti meg, amiket csecsemőkorban kapott. Az emberek egyáltalán nincsenek tudatában annak, hogy vannak maradványok, melyeket felhalmozódnak bennük, a belső észbelijükben. Ez azért van, mert azt feltételezi, hogy semmi sem folyik be, hanem minden természetes neki, és vele születik, azaz csecsemő korától minden benne van, ám a helyzet valójában teljesen más. Az Ige sok részében foglalkoznak a maradványokkal, és ezek jelentik azokat az állapotokat, amelyek által az ember emberré válik, és ez egyedül az Úrtól van.

\[4\] Az Úrhoz tartozó maradványok mind Isteni állapotok voltak, melyeket megszerzett Magának, és amelyek által egyesítette Emberi Lényegét az Isteni Lényegével. Ezeket nem lehet összehasonlítani azokkal a maradványokkal, melyek az emberhez tartoznak, ugyanis az utóbbiak nem Isteniek, hanem emberiek. Az Úrhoz tartozó maradványokat jelenti a „tíz esztendő, hogy Ábrám a Kanaán földén letelepedék”. Amikor az angyalok hallják az Igét, nem tudják, hogy mi a tízes szám, de amint az ember megnevezi, megjelenik bennük egy elképzelés a maradványokról. A „tíz”, és „tízedik” az Igében a maradványokat jelenti, ami nyilvánvaló abból, amit fentebb már megmutattunk (576., 1738. sz.). Amikor a tíz esztendő végére gondolnak, melyet Ábrám a Kanaán földjén töltött, az Úrra, valamint megszámlálhatatlan más dologra gondolnak, melyeket az Úrban lévő maradványok jelentenek, amíg Ő a világon tartózkodott.

AC 1907. „És adá azt Ábrámnak az ő férjének feleségül.” Ez jelenti az csatlakozást az igazság hatásának ösztönzésén keresztül, ami nyilvánvaló abból, amit már elmondtunk Száraira, Ábrám feleségére vonatkozólag, aki eredeti értelemben az igazság hatása, valamint abból, amit elmondtunk a belső ember csatlakozásáról a külső ember életéhez és hatásához, mialatt észbelivé válik. Hágárt nem feleségnek adták Ábrámhoz, csak asszonynak; mert az Isteni rend törvénye szerint nincs más házasság, mint egy férfi és egy nő között. A házastársi szeretetet sohasem lehet megosztani. A szeretet, melyet többek között osztanak meg, nem házastársi szeretet, hanem bujaság, mely témáról az Úr isteni könyörületességéből ezután beszélünk.

AC 1908. 4. vers. _És béméne Hágárhoz, és az fogada az ő méhében; ez pedig a mint látta, hogy terhes, nem vala becsülete az ő asszonyának ő előtte._ „És béméne Hágárhoz” jelenti a belső ember csatlakozását az élethez, mely az ismeretanyag hatása; „és az fogada az ő méhében” jelenti az észbeli első életét; „ez pedig a mint látta, hogy terhes, nem vala becsülete az ő asszonyának ő előtte” jelenti, hogy ez az észbeli a fogantatásánál felszínesen tiszteli magát az igazságot, mely csatlakozott a jósághoz.

AC 1909. „És béméne Hágárhoz.” Ez jelenti a belső ember csatlakozását az élethez, mely az ismeretanyag hatása, nyilvánvaló „Hágár” jelentéséből, aki a külső vagy természeti ember élete (fent az 1. passzusnál megmagyaráztuk), és hogy ez az élet az ismeretanyag élete, az nyilvánvaló az „Egyiptombéli szolgáló” jelentéséből. Sok hatás tartozik a külső emberhez, mind a saját használatuk szerint; de a tudás (cognitiones et scientiae) hatása áll mindenek előtt az első helyen, azért a végcélért, hogy igazán észbelivé válhassunk, így ezért a végcélért van benne jó és igaz. A belső ember igazi élete folyik be a természeti ember minden hatásába, de ott a végcélok szerint módosul, amikor befolyik a hatásokba, melyek végcélja a világ. Ezt a célt kelti életre ez az élet, és ott világi életet eredményez. Amikor befolyik a hatásokba, melyek végcélja önmaguk, ezt a célt kelti életre ez az élet, és ott testi életet eredményez, és ez így van minden más esetben is. Ezért van az, hogy az érzéki vágyak és képzeletek élnek ugyan, de olyan életet, amely ellentétes a jóság és igazság hatásával.

\[2\] A befolyó életet nem más dologra alkalmazzák, mint a végcélra, mert a végcél mindenkinél a szeretet, és a szeretet az egyedüli, ami él. Minden más dolog csak ebből ered, és minden a végcélból húz életet. Mindenki láthatja, hogy milyen élete van, ha ki fogja találni a végcélját; nem minden célt – mert számtalan van, annyi, amennyi szándék, és majdnem annyi, mint a gondolati nézetek és következtetések, amelyek csak az elviből eredő vagy afelé tendáló átmeneti célok – de hagyja kikutatni a célt, melyet jobban szeretne mindennél, és melynek összefüggésében más semmit sem számít. Ha végcéljának magát és a világot akarja, tudnia kell, hogy az élete bűnös, de ha a végcélja az, hogy jót tegyen felebarátjának; a közös jóság, az Úr királysága, és különösen maga az Úr, tudnia kell, hogy élete mennyei.

AC 1910. „És az fogada az ő méhében.” Ez jelenti az észbeli első életét, ami nyilvánvaló a „fogantatás” jelentéséből, mely az első élet. Az észbelire vonatkozólag – ahogy előzőleg mondtuk – úgy kapja meg az életét, hogy a belső ember élete befolyik a tudások (cognitiones et scientiae) hatásának életébe a külső emberben. E tudások hatásának élete egyfajta testet ad az észbelinek, vagy felruházza a belső ember életét, ahogy a test felruházza a lelket, és pontosan ez a helyzet ezekkel a tudásokkal. Az emberhez tartozó minden dologban, a hatása minden dolgában és a gondolata minden dolgában van egy elképzelése vagy képmása a testről és lélekről, ugyanis nincs semmi, bármilyen egyszerűnek is tűnik, ami nem összetett, és ami nem abból jön elő, ami elsődleges.

AC 1911. „Ez pedig a mint látta, hogy terhes, nem vala becsülete az ő asszonyának ő előtte.” Ez jelenti, hogy ez az észbeli a fogantatásánál felszínesen tiszteli magát az igazságot, mely csatlakozott a jósághoz, nyilvánvaló az „asszonya”, vagy Szárai jelentéséből, aki a jósághoz csatlakozott igazság. Az észbeli, ami megfogant, nem ismerheti el az értelmi vagy szellemi igazságot igazságként, mert ehhez az észbelihez sok téves következtetés tartozik, amit a világból és természetből az ismeretanyag levont, valamint számos külsőség az Ige betű szerinti értelméből vett tudásból, ám ezek nem igazságok.

\[2\] Például: az egy értelmi igazság, hogy minden élet az Úrtól van; de az először megfogant észbeli nem érti ezt meg, hanem azt feltételezi, hogy ha nem magától élne, akkor nem lenne élete; sőt, felháborodnak, ha az ellenkezőjét mondják nekik, ahogy sokszor észleltem a szellemeknél, akik még értelmek következtetéseibe kapaszkodnak.

\[3\] Az egy értelmi igazság, hogy minden jóság és igazság az Úrtól van; de az először megfogant észbeli nem érti ezt meg, mert az az érzése, hogy azok önmagából erednek. Emellett azt is feltételezi, hogy ha a jóság és az igazság nem magától lenne, akkor nem tudna a jóra és igazra gondolni, és még kevésbé tudna bármilyen jót és igazat tenni, illetve ha mástól származnának, akkor maguktól eltűnnének, és mindig csak a befolyásra várhatna.

\[4\] Az egy értelmi igazság, hogy az Úrtól csak jóság származik, nincs még a legkisebb gonoszság sem. Az először fogant észbeli ezt sem hiszi el, hanem azt feltételezi, hogy mivel az Úr irányít mindent, a gonosz is Tőle van, valamint mivel Ő mindenható, mindenütt jelen van és maga a jóság, ám nem veszi el a büntetéseket a gonosztól a pokolban, ezért akarja a büntetés gonoszságát; mégsem gonosz senkihez sem, és nem is akarja, hogy bárkit megbüntessenek.

\[5\] Az egy értelmi igazság, hogy a mennyei ember az Úrtól kapja a jóság és igazság észlelését; de az először megfogant észbeli általában tagadja az észlelés létezését, vagy azt feltételezi, hogy ha az embernek mástól lenne az észlelése, nem önmagától, akkor élettelen vagy élettől megfosztott lenne. Valójában minél többet gondolkozik az észbeli az érzékekből fakadó dolgokból és a filozófiai következtetésekből, annál kevésbé érti meg az előbb említetteket és az összes többi értelmi igazságot, ugyanis a téveszmék annyira beburkolják, mint a sötét árnyékok. Ezért hisznek kevésbé a tanultak, mint mások.

\[6\] Mivel az először született észbeli ilyen, nyilvánvaló, hogy lenézi az asszonyát, vagyis felszínesen tiszteli az értelmi igazságot. Az értelmi igazság nem válik kézzelfoghatóvá, vagyis nem ismerik el azt, csak annyira, amennyire a téveszméket és megjelenéseket eloszlatják. Ezek viszont nem oszlanak el addig, ameddig az ember az értelem és az ismeretanyag dolgai alapján magától következtet az igazságokra. Akkor válik először kézzelfoghatóvá, amikor egyszerűen szívből hiszi, hogy ez igazság, mert így mondta az Úr. Akkor a téveszmék árnyai szétoszlanak, és semmi sem gátolja meg őt a megértésben.

\[7\] Bár az Úrban nem voltak téveszmék, de amikor az Ő észbelije először megfogant, az igazság megjelenései voltak jelen nála, amelyek magukban nem voltak igazságok, ami nyilvánvaló abból, amit már elmondtunk (1661. sz.). Ezért tehát az Ő észbelije az első fogantatáskor felszínesen tisztelte az értelmi igazságot, ám fokozatosan – ahogy az észbelije Istenivé lett – a megjelenések felhői eloszlottak, és az értelmi igazságok megnyíltak számára teljes fényükben. Ezt képviseli és jelenti Ismáel, akit kiűztek a házból, amikor Izsák felnőtt. Azt, hogy az Úr nem becsülte le az értelmi igazságot, hanem észlelte és látta, hogy az Ő új észbelije tett így, látni fogjuk a következőkben (1914. sz.).

AC 1912. 5. vers. _Monda azért Szárai Ábrámnak: Bántódásom van miattad. Én adtam öledbe szolgálómat, és mivelhogy látja, hogy teherbe esett, nincsen előtte becsületem. Tegyen ítéletet az Úr én közöttem és te közötted._ „Monda azért Szárai Ábrámnak” jelenti, hogy az igazság hatását így észlelték; „Bántódásom van miattad. Én adtam öledbe szolgálómat” jelenti a vonakodást attól, hogy magát hibáztassa; „és mivelhogy látja, hogy teherbe esett” jelenti az észbeli első életét; „nincsen előtte becsületem” jelenti itt is, ahogy előzőleg, hogy ez az észbeli a fogantatáskor felszínesen tisztelte a jósághoz csatlakozott igazságot; „Tegyen ítéletet az Úr én közöttem és te közötted” jelenti az Úr felháborodását.

AC 1913. „Monda azért Szárai Ábrámnak.” Ez jelenti, hogy az igazság hatását így észlelték, ami nyilvánvaló „Szárai” jelentéséből, aki az igazság hatása (1904. sz.); valamint a mondásból, amely belső értelemben az érzékelés – ahogy elmondtuk korábban (1898. sz.), ahol ugyanez a szó előfordul.

AC 1914. „Bántódásom van miattad. Én adtam öledbe szolgálómat.” Ez jelenti a vonakodást attól, hogy magát hibáztassa, ez magyarázat nélkül nyilvánvaló. Belső értelemben, ezekben a szavakban benne van az, hogy az Úr észlelte, hogy ez az első észbeli felszínesen tiszteli az értelmi igazságot, melynek okán helytelenítette azt. Az Úr az értelmi igazságból gondolkodott, ahogy előzőleg már elmondtuk (1904. sz.); és mivel ez az igazság az észbeli felett van, észlelhette és láthatta ennek az észbelinek a minőségét, vagyis azt, hogy az igazságot igen kevéssé tisztelte.

\[2\] Azt, hogy az Úr észlelhette és láthatta a belső emberétől, hogy milyen a Magában lévő új észbeli minősége, láthatjuk abból a tényből, hogy a belső észlelheti azt, ami a külsőben végremegy, vagy ami ugyanaz, a magasabb láthatja, mi van az alacsonyabban; de fordítva nem. Továbbá azok, akiknek van tudata, ezt megtehetik és meg is szokták tenni, ugyanis amikor a tudat igazságával ellentétes valami befolyik a gondolatba, vagy az akarat törekvésébe, akkor nemcsak észlelik azt, hanem rossznak is találják. Még el is szomorítja őket, hogy ilyen a természete. Még inkább megtehetik ezt azok, akiknek van észlelésük, mivel az észlelés még belsőbb az észbeliben. Akkor mit nem tehetett meg az Úr, akinek Isteni mennyei észlelése volt és az értelmi igazság hatásából gondolkodott, amely az észbeli felett van?! Ezért nem tehetett mást, mint hogy felháborodjon, tudván, hogy semmilyen gonoszság és hamisság nincs Tőle, és tudván, hogy mivel az igazság hatásából a legnagyobb fájdalmat érezte, az észbelije tiszta. Ez mutatja, hogy az Úr nem felszínesen tisztelte az értelmi igazságot, hanem azt észlelte, hogy a magában lévő első észbelije gondol felszínesen erre.

\[3\] Nem lehet elmagyarázni azt, hogy milyen az értelmi igazságból gondolkodás, még a legkevésbé sem, mert senki más, csak egyedül az Úr gondolkodott ebből a hatásból és ebből az igazságból. Ő, aki ebből gondolkodik, az angyali menny felett van, mert még a harmadik mennyben lévő angyalok sem az értelmi igazságból gondolkodnak, hanem az észbeli belsőjéből. Amint az Úr egyesítette az Emberi Lényegét az Isteni Lényegével, magából az Isteni jóságból gondolkodott, vagyis Jehovától.

\[4\] A Legősibb Egyház atyái, akiknek volt észlelésük, a belső észbeliből gondolkodtak. Az Ősi Egyház atyái, akiknek nem volt észlelésük, csak tudatuk, a külső vagy természeti észbeliből gondolkodtak. De a tudat nélküliek egyáltalán nem gondolkodnak az észbeliből, mivel nincs észbelijük, bár úgy tűnik, mintha lenne; ők az érzékekből eredő és testi természetiből gondolkodnak. Annak oka, hogy azok, akiknek nincs tudatuk, miért nem gondolkodhatnak az észbeliből az, hogy nekik nincs észbelijük, ahogy mondtuk. Az észbeli ember az, aki a hit jóságát és igazságát gondolja, és semmi esetre sem az ellenkezőjét. Akik gonoszságot és hamisságot gondolnak, őrültek a gondolataikban, ezért semmi esetre sem állítható róluk, hogy észbeliek.

AC 1915. „És mivelhogy látja, hogy teherbe esett.” Ez jelenti az észbeli első életét, ez nyilvánvaló a „fogantatás” jelentéséből, ami az első élet (1910. sz.).

AC 1916. „Nincsen előtte becsületem.” Ez jelenti, hogy ez az észbeli a fogantatáskor felszínesen tisztelte a jósághoz csatlakozott igazságot, ami nyilvánvaló abból, amit fent elmondtunk (1911., 1914. sz.).

AC 1917. „Tegyen ítéletet az Úr én közöttem és te közötted.” Ez jelenti az Úr felháborodását, ez nyilvánvaló abból, amit az előbb elmondtunk, nem kell magyarázat. Ezekről a dolgokról nem kell tovább gondolkodni, kivéve azoknak, akik a kísértések harcait vívják. A kísértésekben vannak ürességek és pusztítások, a kétségbeesés állapotai, ezekből eredő bánat és felháborodás, valamint más belső fájdalmas érzések; és ezek a gonosz genii-k és szellemek által szított gonosz és hamis állapotai szerint változnak és módosulnak, és a harc ezek ellen folyik. Az ördögi szellemek semmit sem kívánnak jobban, minthogy találjanak valami hamisságot, és valójában az általános náluk, hogy magukból létrehoznak egy hamisságot, és ugyanakkor vád tárgyává teszik. Ezért volt olyan nagy az Úr felháborodása; azokban az első észbelikben nem volt hamisság, hanem az igazság egy megjelenése, amely önmagában nem volt igaz (1661., 1911. sz.).

AC 1918. 6. vers. _És monda Ábrám Szárainak: Ímé a te szolgálód kezedben van, azt tedd vele a mit jónak látsz. Nyomorgatja vala azért Szárai, és az elfuta ő előle._ „És monda Ábrám Szárainak” jelenti az észlelést; „Ímé a te szolgálód kezedben van” jelenti, hogy a megfogant észbeli a jósághoz csatlakozott igazság erejében van; „azt tedd vele a mit jónak látsz” jelenti a teljes irányítást; „Nyomorgatja vala azért Szárai” jelenti a legyőzést; „és az elfuta ő előle” jelenti az először megfogant észbeli felháborodását.

AC 1919. „És monda Ábrám Szárainak.” Ez jelenti az észlelést, ami nyilvánvaló abból, amit már fent elmondtunk (1898. sz.). Az Úr észlelését képviselte és jelentette itt az, amit Ábrám mondott Szárainak; de az Ő gondolkodása az észlelésből volt, amit Szárai mondott Ábrámnak. Akik észlelésben vannak, semmi másból nem gondolkodnak; mégis, az észlelés egy dolog, a gondolat pedig egy másik. Megmutatjuk, hogy ez a helyzet, vegyük a lelkiismeretet példaként.

\[2\] A lelkiismeret az általános, és ennélfogva homályos parancs azokról a dolgokról, melyek az Úrtól folynak be a mennyeken keresztül. Azok, melyek befolynak, a belső észbeli embernél jelentkeznek, és mintha felhőben lennének, mely felhők a hit igazságaira és jóságaira vonatkozó megjelenésekből és megtévesztésekből vannak. Azonban a gondolat távol van a tudattól, és mégis a tudatból folyik be, mivel akiknek tudatuk van, a szerint gondolkodnak és beszélnek. A gondolat nem más, mint a tudati dolgoknak a részletezése, és ezért osztják fel őket elképzelésekre, majd szavakra. Ezután akiknek van tudatuk, az Úr jó gondolatokban tartja őket a felebarát vonatkozásában, és visszatartja őket a gonosz gondolatoktól; ezért a tudatban nem lehet másnak helye, mint azoknak, akik szeretik felebarátjukat, mint önmagukat, és a hit igazsága szerint gondolkodnak. Abból, amit kifejtettünk, láthatjuk, mi a különbség a tudat és a gondolat között; és ebből tudhatjuk, mi a különbség az észlelés és a gondolat között.

\[3\] Az Úr észlelése azonnal Jehovától, és ezáltal az Isteni jóságtól volt; de a gondolkodása az értelmi igazságból és annak hatásából, ahogy előzőleg elmondtuk (1904., 1914. sz.). Az Úr Isteni észlelését nem foghatja fel semmilyen elképzelés, még az angyaloké sem, és ezért nem lehet leírni. Az angyalok észlelése (1384., 1394., 1395. sz.) alig valami összehasonlítva azzal az észleléssel, ami az Úré. Az Úr észlelése, lévén Isteni, minden dolog észlelése volt a mennyekben, ezért a földön lévő minden dologé is, mert ilyen a rend, kapcsolat, és befolyás, hogy Ő, aki észleli az előzőt, észleli az utóbbit is.

\[4\] Miután az Úr Emberi Lényege egyesült az Isteni Lényegével, és ugyanakkor Jehovává vált, akkor az Úr felette volt annak, amit észlelésnek hívnak, mert Ő felette volt annak a rendnek, ami a mennyekben, és így a földön is van. Jehova az, aki a rendnek forrása, ezért azt lehet mondani, hogy Jehova maga a Rend és Ő Magától irányítja a rendet. Nemcsak egyetemesen, ahogy feltételezik, hanem a legkisebb egyedekben is, mert ezekből áll össze az egyetemes. Az egyetemesről beszélni, és elkülöníteni az egyedektől, nem más, mint egy olyan egészről beszélni, amelynek nincsenek részei, ennélfogva valami olyanról beszélni, amelyben nincs semmi. Azt mondani, hogy az Úr Gondviselése egyetemes, viszont a Gondviselés nem vonatkozik a legkisebb egyedre is, az teljesen valótlan állítás, és ezt hívják ens rationisnak (azaz a képzelet szüleményének). Gondoskodni és irányítani az egyetemesben, de a legkisebb egyedekben nem olyan, mintha egyáltalán semmilyen gondoskodás és irányítás nem lenne. Ez filozófiai értelemben ugyan igaz, de mégis döbbenetes azt kimondani, hogy maguk a filozófusok – még azok is, akik a legmagasabbra törnek – különböző módon értelmezik a dolgot, és különbözően gondolkodnak.

AC 1920. „Ímé a te szolgálód kezedben van.” Ez jelenti, hogy a megfogant észbeli a jósághoz csatlakozott igazság erejében van, ami nyilvánvaló a „kéz” jelentéséből, ami az erő (878. sz.), valamint „Hágár az egyiptombéli” jelentéséből, aki az ismeretanyag hatása. Miután az észbeli megfogant a belső ember befolyása által a külső ember ismeretanyaga hatásának életében, akkor a „szolgáló” a fiatal észbelit is jelentette, amely a méhben volt, de amelyet mikor megszületett és megnőtt, Izmáel képviselt, akivel a következőkben foglalkozunk. Az Úrnak a teljes irányítása volt az észbeli felett, mely Benne volt, és azt saját erejéből győzte le, ami látható lesz abból, amit most elmondunk.

AC 1921. „Azt tedd vele a mit jónak látsz.” Ez jelenti a teljes irányítást, ami magyarázat nélkül nyilvánvaló. Belső értelemben ezek a szavak képviselik és jelentik azt, hogy az Úr saját erejéből uralta, legyőzte és elűzte a gonoszt, mely az eredendő természetéből adódóan be lett ültetve ebbe az első észbelibe. Ugyanis ahogy már mondtuk, az észbeli a belső embertől fogant meg, mely Jehova volt, mint apa, és a külső embertől, azaz az anyától született. Bármi is született a külső embertől, az örökletes természet, ennélfogva a gonosz is benne volt. Ez volt az, amit az Úr uralt, legyőzött és elűzött, és Istenivé tette (az észbelijét) saját erejéből. Az, hogy saját erejéből tette, nyilvánvaló mindenből, amit ez a vers tartalmaz. Ahogy mondják: „a te szolgálód kezedben van”, amely azt jelenti, hogy az észbeli a saját legteljesebb erejében volt; és most „tedd vele a mit jónak látsz” amely a teljes irányítást jelenti felette; végül pedig „nyomorgatja Szárai”, mely a legyőzést jelenti.

\[2\] Most azokat a szavakat vetjük vizsgálat alá, melyeket Szárainak mondtak, aki azt az értelmi igazságot képviseli, amely magához az Úrhoz tartozott, amelyből gondolkodott (1904., 1914. sz.), és amelyből teljes irányítás alatt tartotta az észbelit és a külső embernek a természetijét. Ő, aki értelmi igazságból gondolkodik és Isteni jóságból észlel – mely jóság az övé volt, mert az Atyáé, mivel az Atya volt az Ő lelke és neki nem volt más – nem tehetett másként, mint hogy saját erejéből cselekedjen. Ezért, mivel a saját erejéből verte le és űzte ki a gonoszt az örökletes természetéből, szintén saját erejéből egyesítette az Emberi Lényeget az Isteni Lényeggel, ugyanis az egyik a másiknak a következménye.

\[3\] Neki, aki Jehovától fogant, nincs más belsője, nincs más lelke, mint Jehova, ezért a teljes életében az Úr maga Jehova volt. Jehovát vagy az Isteni Lényeget nem lehet felosztani, ahogy egy emberi apa lelkét, amelyből utód fogan. Amennyire ez az utód eltávolodik az apai hasonlóságtól, annyira eltávolodik az apától, és ez egyre fokozódik, ahogy az idő múlik. Emiatt van az, hogy az apa gyermekei iránti szeretete csökken, ahogy azok nőnek. Ez nem így volt az Úrral; ahogy korosodott, nem távolodott el, mint az Emberi Lényeg, hanem folyamatosan közeledett, egészen a tökéletes egyesülésig. Ebből nyilvánvaló, hogy Ő ugyanaz, mint Jehova, az Atya, ahogy Ő is világosan tanítja (János 14:6, 8-11).

AC 1922. „Nyomorgatja vala azért Szárai.” Ez jelenti a legyőzést, és ez abból következik, amit elmondtunk.

AC 1923. „És az elfuta ő előle.” Ez jelenti az észbeli felháborodását, amelyik először megfogant, ez nyilvánvaló magyarázat nélkül, mert elfutni valaki elől semmi más, mint nem viselni el a jelenlétét, és ez a felháborodáshoz tartozik. Itt az észbeli felháborodását írják le az értelmi igazság ellen, mert az értelmi igazság, vagy az Úr akarta lealacsonyítani és legyőzni azt. Amikor az észbeli fellázad az értelmi ellen, belharc alakul ki felháborodással annak a részéről, akit legyőztek – mint a kísértések esetében, amelyek nem mások, mint belharcok, lévén viták és vetélkedések a független erővel és irányítással kapcsolatban, egyik oldalról a gonoszság, másik oldalról a jóság részéről.

AC 1924. 7. vers. _És találá őt az Úrnak angyala egy forrásnál a pusztában, annál a forrásnál, a mely a Súrba menő úton van._ „És találá őt az Úrnak angyala” jelenti a belső ember gondolatát; „az Úrnak angyala” az Úr belsőjéből való legbelsőbb gondolat; „egy forrásnál a pusztában” jelenti a természeti igazságot, amely még nem jutott el az élethez; „annál a forrásnál, a mely a Súrba menő úton van” jelenti, hogy az igazság azokból a dolgokból volt, melyek az ismeretanyagból erednek.

AC 1925. „És találá őt az Úrnak angyala.” Ez jelenti a belső ember gondolatát, vagyis az Úrét, ami látható „az Úr angyala” képviseletéből és jelentéséből. Az „Úr angyalát” időnként említik meg az Igében, és mindenütt, amikor az jó értelemben van, az Úrban lévő vagy az Úrtól való valamilyen alapvetőt képvisel és jelent; de azt, hogy mit képvisel és jelent, a kapcsolatból láthatjuk. Angyalok voltak, akiket az emberekhez küldtek, és akik a prófétákon keresztül beszéltek. Azonban amit beszéltek, az nem az angyaloktól jött, hanem rajtuk keresztül, ugyanis az állapotuk akkor olyan volt, hogy tudták, ők nem mások, mint Jehova, vagyis az Úr; azonban amint befejezték a beszédet, visszatértek előző állapotukba, és maguktól beszéltek.

\[2\] Ez volt a helyzet az angyalokkal, akik az Úr Igéjét mondták, ahogy azt tudomásomra hozták sok hasonló tapasztalat révén a másvilágon, mellyel kapcsolatban az Úr Isteni könyörületességéből ezután beszélünk. Ez az oka annak, hogy az angyalokat néha „Jehovának” hívták, ahogy az nyilvánvaló abból, amikor az angyal megjelent Mózesnek a csipkebokorban, akiről ezt írják:

_És megjelenék néki az Úr angyala tűznek lángjában egy csipkebokor közepéből, és látá az Úr, hogy oda méne megnézni, és szólítá őt Isten a csipkebokorból, és monda: Én vagyok a te atyádnak Istene. És ismét monda Isten Mózesnek: Így szólj az Izráel fiaihoz: Az Úr, a ti atyáitoknak Istene, küldött engem ti hozzátok._ (Mózes II. könyve 3:2, 4, 6, 15)

amelyből nyilvánvaló, hogy az angyal volt az, aki megjelent Mózesnek a csipkebokor lángjaként, és úgy beszélt, mint Jehova, mert az Úr vagy Jehova beszélt rajta keresztül.

\[3\] Annak érdekében, hogy a beszéd az emberhez a kiejtett hangok szavai által és a végső formájában jusson el, az Úr az angyalok közreműködését használja, feltöltve őket az Istenivel, lecsendesítve bennük a saját dolgaikat, így akkor csak azt tudják, hogy ők maguk Jehova. Ily módon Jehova Istenije, mely a legmagasabb dolog, a legalacsonyabb természetű lesz, ahol az ember van a látás és hallás vonatkozásában. Ez volt azokkal az angyalokkal is, akik Gedeonhoz beszéltek, akiről ezt mondják a Bírák könyvében:

_Ekkor megjelenék néki az Úrnak angyala, és monda néki: Az Úr veled, erős férfiú! Gedeon pedig monda néki: Kérlek uram, ha velünk van az Úr, miért ért bennünket mindez? És az Úr hozzá fordula, és monda: Menj el ezzel a te erőddel. És monda néki az Úr: Én leszek veled_ (Bírák könyve 6:12, 14, 16)

azután azt mondják:

_„Látván pedig Gedeon, hogy az Úrnak angyala volt az, monda Gedeon: Jaj nékem Uram, Istenem! Mert az Úrnak angyalát láttam színről színre! És monda néki az Úr: Békesség néked! ne félj”_ (Bírák könyve 6:22, 23)

Ebben az esetben is egy angyal volt, de ő akkor olyan helyzetben volt, hogy csak azt tudta, ő Jehova, vagy az Úr.

\[4\] Így van más helyeken is a Bírák könyvében:

_„Felméne pedig az Úrnak angyala Gilgálból Bókimba, és monda: Én vezettelek fel titeket Égyiptomból, és hoztalak benneteket erre a földre, a mely felől megesküdtem a ti atyáitoknak, és mondék: Nem bontom fel az én szövetségemet ti veletek soha örökké.”_ (Bírák könyve 2:1)

ahol hasonló módon angyal beszél Jehova nevében, mondván, hogy ő vezette ki őket Egyiptom földjéről, pedig nem az angyal vezette ki őket, hanem Jehova, ahogy máshol sokszor kijelentették. Mindebből láthatjuk, hogyan beszélnek az angyalok a prófétákon keresztül, vagyis maga Jehova beszélt, de az angyalokon keresztül, és az angyalok maguktól nem mondtak semmit. Az, hogy az Úrtól van az Ige, nyilvánvaló sok passzusból, mint Máténál:

_Mindez pedig azért lőn, hogy beteljesedjék, a mit az Úr mondott volt a próféta által, a ki így szól: Ímé a szűz fogan méhében és szűl fiat_ (Máté 1:22, 23)

más passzusok mellett. Amikor az Úr az emberekkel beszél, az angyalokon keresztül szól, ezért néha az Igében az Urat is „angyalnak” hívják, és akkor az „angyal” – amint már mondtuk – az Úrban lévő és az Úrtól való néhány alapvető dolgot jelenti. Jelen esetben az Úr legbelsőbb gondolatát; és ezért ebben a fejezetben az angyalt is „Jehovának” és „Istennek” hívják, mint a 13. versben: „nevezé Hágár az Úrnak nevét, a ki ő vele szólott vala: Te vagy a látomás Istene”.

\[5\] Más helyeken hasonló módon az Úr különleges jelképét jelentik az „angyalok”. Mint Jánosnál:

_„A hét csillag a hét gyülekezet angyala”_ (Jelenések könyve 1:20)

Nincsenek gyülekezet angyalai, hanem az „angyalok” jelentik azt, ami a gyülekezeté, vagy ami az Úré az egyházak vonatkozásában. És újra:

_„És nagy és magas kőfala vala, tizenkét kapuja, és a kapukon tizenkét angyal, és felírott nevek, a melyek az Izráel fiai tizenkét törzsének nevei”_ (Jelenések könyve 21:12)

ahol a „tizenkét angyal” ugyanazt jelenti, mint a „tizenkét törzs”, vagyis a hit összes dolgát, vagyis az Urat, akitől ered a hit és minden, ami a hité. És újra:

_„És láték más angyalt az ég közepén repülni, a kinél vala az örökkévaló evangyéliom”_ (Jelenések könyve 14:6)

ahol az „angyal” jelenti az evangéliumot, mely egyedül az Úré.

\[6\] Ésaiásnál:

_„Orczájának angyala megszabadítá őket, szerelmében és kegyelmében váltotta Ő meg őket, fölvette és hordozá őket a régi idők minden napjaiban.”_ (Ésaiás 63:9)

ahol az „orczájának angyala” jelenti az Úr könyörületességét a teljes emberi faj iránt a megváltásban. Így beszélt Jákob is, amikor megáldotta József fiait:

_„Amaz Angyal, ki megszabadított engem minden gonosztól, áldja meg e gyermekeket”_ (Mózes I. könyve 48:16)

ahol szintén a megváltást, mely az Úré, jelenti az „angyal”. Malakiásnál:

_„Mindjárt eljön az ő templomába az Úr, a kit ti kerestek, és a szövetségnek követe, a kit ti kívántok”_ (Malakiás 3:1)

itt teljesen nyilvánvaló, hogy az Urat jelenti a „követ”, mivel a „szövetség követének” nevezik, az Ő eljövetele okán. Még egyértelműbb, hogy az Urat jelenti egy „angyal” Mózes II. könyvében:

_Ímé én Angyalt bocsátok el te előtted, hogy megőrízzen téged az útban, és bevigyen téged arra a helyre, a melyet elkészítettem. Meg ne bosszantsd őt, mert nem szenvedi el a ti gonoszságaitokat; mert az én nevem van ő benne._ (Mózes II. könyve 23:20, 21)

Ebből most nyilvánvaló, hogy az „angyal” az Igében az Urat jelenti, de hogy az Úrból mit, az a belső értelmű összefüggésből és kapcsolatból tűnik ki.

AC 1926. Azt, hogy az előttünk lévő passzusban „az Úrnak angyala” jelenti az Úr Belsőjéből jövő legbelsőbb gondolatot, nyilvánvaló a kapcsolatból, ahogy előzőleg mondtuk. Ami itt a „legbelsőbb”, azt jelenti, ami az Úrban van, mely egyesült Jehovával, vagy az Ő Belsőjével. Az egyesülés nem egyszerre, egy változással történt, hanem folyamatosan a legkorábbi gyermekkorától a földi életének végéig, és elsősorban a kísértések és győzelmek révén. Minden egyes kísértés és győzelem hatott az egyesülésre, és annak arányában, ahogy egyesült a Belsőjével vagy Jehovával, ugyanolyan arányban váltak gondolatai legbelsőkké, és ugyanolyan arányban egyesült az értelmi igazság az Isteni jósággal. Ezt a gondolatot jelenti itt a legbelsőbb gondolat, mely az Úr Belsőjéből való, és amelyet helyesen és sajátosan képvisel és jelent jelen esetben az „Úr angyala”.

AC 1927. „Egy forrásnál a pusztában.” Ez jelenti a természeti igazságot, amely még nem jutott el az élethez, ez nyilvánvaló a „forrás” jelentéséből, amely az igazság; és a „puszta” jelentéséből, amely még csak valami alig eleven. Ennek a kifejezésnek ilyen a jelentése belső értelemben Lukácsnál, ahol az Úrral foglalkoznak:

_„A kis gyermek (János) pedig nevekedik és erősödik vala lélekben; és a pusztában vala mind ama napig, a melyen megmutatta magát az Izráelnek.”_ (Lukács 1:80)

Azt, hogy az „egy forrásnál a pusztában” jelenti ezeket a dolgokat, igazolhatja az Igében lévő nagyon sok passzus. Ahogy a „forrást”, úgy a „pusztát” is nagyon gyakran emlegetik a következőkben, ahol a jelentésük ugyanaz, mint itt, és ezt az Úr Isteni könyörületességéből be fogjuk bizonyítani. Az, hogy mi az igazság, amely még nem jutott el az életig, nyilvánvaló lesz abból, amit majd elmondunk.

AC 1928. „Annál a forrásnál, a mely a Súrba menő úton van.” Ez jelenti azt, hogy az igazság azokból a dolgokból volt, melyek az ismeretanyagból erednek, nyilvánvaló a „forrás” és az „út” jelentéséből, hasonlóképpen „Súr” jelentéséből. Egy „forrás”, ahogy előzőleg mondtuk, az igazságot jelenti. Az „út” jelenti azt, ami az igazsághoz vezet, és amely az igazságból halad tovább (627. sz.). Azonban „Súr” olyan ismeretanyagot jelent, amely mintha még pusztaságban lenne, vagyis még nem érte el az életet. Az ismeretanyagból jövő igazságokra mondják, hogy elérték az életet, amikor csatlakoznak vagy társulnak az igazságokkal, amelyekbe a szeretet mennyeije folyik be, mert az igazság igazi élete ebből ered. A valódi dolgok, így az igazságok egyesülése – hasonlóan a mennyekben lévő társadalmakéhoz – összhangban van az ember belsőjével, ezért egyfajta kis menny. Azok a valódi dolgok vagy igazságok, amelyek még nem kapcsolódtak össze a mennyei társadalmak formáinak megfelelően, még nem érték el az életet. Ez előtt ugyanis az Úrtól való szeretet mennyeije nem áramolhat be egyszerű alkalmazkodással. Először akkor kapnak életet, amikor a forma mindkét oldalon hasonló, vagy amikor az ember kis mennye megfelel a Nagy Menny képének; ez előtt senkit sem hívhatnak mennyei embernek.

\[2\] Az Úr, aki magától szabályozta volna magában az egyetemes mennyet, ilyen rendbe igazította az igazságokat és jóságokat a külső emberében, vagyis az Ő Emberi Lényegében, amikor a földön volt. De amint észlelte, hogy az észbelije, amely először fogant meg, nem ilyen természetű (4. és 5. vers), kitalálta az okát, és rájött, hogy az ismeretanyagból származó természeti igazságok még nem érték el az életet, vagyis még nem lett alárendelve a mennyei rendnek. Emellett a hit igazságainak egyáltalán nincs élete, csak akkor, ha az ember emberszeretetben él, mivel a hit minden igazsága az emberszeretetből jön, és az emberszeretetben van. Amikor azok emberszeretetben és az emberszeretettől vannak, akkor van életük. Az emberszeretetben van élet, de az emberszeretettől független igazságokban sosincs.

\[3\] Az, hogy „Súr” jelenti az ismeretanyagot, mely még nem érte el az életet, nyilvánvaló a jelentéséből, mert Súr a Vörös Tengertől nem messze lévő pusztaság volt Egyiptom felé, ahogy az nyilvánvaló Mózesnél:

_„Ennekutánna elindítá Mózes az Izráelt a veres tengertől, és menének Súr puszta felé; három napig menének a pusztában és nem találának vizet.”_ (Mózes II. könyve 15:22)

Az hogy Egyiptom felé volt, szintén egyértelmű Mózesnél, ahol Izmáel leszármazottairól beszélnek:

_„Lakoztak pedig Havilától fogva Súrig, a mely Égyiptom átellenében van”_ (Mózes I. könyve 25:18)

Sámuelnél is:

_„Saul pedig megveré Amáleket Havilától fogva egészen addig, a merre Súrba mennek, mely Égyiptom átellenében van”_ (Sámuel I. 15:7)

Újra:

_„És felméne Dávid embereivel együtt és megtámadták a Gessureusokat, a Girzeusokat és az Amálekitákat: mert ezek voltak annak a földnek lakosai eleitől fogva, a melyen Súrba mégy egészen Égyiptom földéig_._”_ (Sámuel I. 27:8)

Ezekből a passzusokból látható, hogy „Súr” jelenti az első ismeretanyagot, és valójában olyan, mintha még mindig a pusztában lenne, vagy még nem csatlakozott volna a maradékkal, a mennyei egyesítés rendje szerint. Ugyanis „Egyiptom”, amely előtt volt, jelenti az ismeretanyagot minden értelemben, ahogy előzőleg megmutattuk (1164., 1165., 1156., 1462. sz.).

AC 1929. Az, hogy ezeket a dolgokat jelenti az „És találá őt az Úrnak angyala egy forrásnál a pusztában, annál a forrásnál, a mely a Súrba menő úton van”, semmi esetre sem tűnhet ki a betű szerinti értelemből, és még kevésbé látszik, hogy történelmi, mert ez az értelem nagyon távolinak tűnik az ilyen dolgoktól. De mégis ez az a jelentés, amely az angyalok elképzelésébe ötlik, amikor ezeket a dolgokat olvassa az ember, mivel az angyaloknak nincs elképzelésük Hágárról, sem a forrásvízről, sem a pusztaságról, sem az útról, sem Súrról. E dolgok egyikét sem értik az angyalok, mert az első küszöbnél megsemmisülnek. Azt azonban megértik, hogy mit jelent „Hágár”, a „forrás”, a „pusztaság”, az „út” és „Súr”, ezért mennyei elképzeléseket alakítanak ki, és ily módon észlelik az Úr Igéjét, mert számukra a belső értelem az Ige.

AC 1930. 8. vers. _És monda: Hágár, Szárai szolgálója! honnan jössz és hová mégy? És az monda: Az én asszonyomnak, Szárainak színe elől futok én._ „És monda: Hágár, Szárai szolgálója” jelenti a felvilágosítást; „honnan jössz és hová mégy?” jelenti, hogy tekintettel van az állapotra; „És az monda: Az én asszonyomnak, Szárainak színe elől futok én” jelenti a választ és a felháborodást.

AC 1931. „És monda: Hágár, Szárai szolgálója.” Ez jelenti a felvilágosítást, ami nyilvánvaló a folyamatból, hogy Hágárt megszólította az angyal, mintha felvilágosították volna. Az Igében általános dolog, hogy Jehova megkérdez egy embert, és az ember válaszol, bár Jehova mindent tud előre, nem csak azt, amit megtesznek, de az okokat és a célokat is, valamint ugyanígy még a legkisebb és legbelsőbb dolgokat is. Mivel azonban az ember nincs tisztában ezzel, ezért azt hiszi, hogy senki sem tudhatja, mit csinál titokban, amikor senki sem látja, még kevésbé azt, mit gondol, tehát az eset az ember meggyőződése szerint megy végbe. A valódi igazság azonban az, hogy még a közönséges szellemek is jobban észlelik az ember gondolatait, mint maga az ember; az angyali szellemek a gondolatok még belsőbb dolgait, az angyalok pedig a még bensőbb dolgokat, vagyis az okokat és célokat, amelyről az ember keveset tud. Sok, és több éven át folyamatosan tartó tapasztalat által adatott meg nekem, hogy ezt tudjam. Ha szellemek és angyalok észlelik ezeket a dolgokat, akkor mi lehet a helyzet az Úrral vagy Jehovával, aki végtelen, és aki mindenkinek megadja az észlelés képességét?!

AC 1932. „Honnan jössz és hová mégy?” Ez jelenti, hogy a felvilágosítás tekintettel van az állapotra, nyilvánvaló magukból a szavakból.

AC 1933. „És az monda: Az én asszonyomnak, Szárainak színe elől futok én.” Ez jelenti a választ és a felháborodást, ami nyilvánvaló abból, amit elmondtunk. A felháborodásra vonatkozóan lásd a fenti 6. verset, ahol ugyanezek a szavak fordulnak elő. Mivel a „színe” („arca”-a ford.) jelenti a bensőket (358. sz.), így a felháborodást és más egyéb dolgokat is.

AC 1934. 9. vers. _Akkor monda néki az Úr angyala: Térj meg a te asszonyodhoz, és alázd meg magad az ő kezei alatt._ „Akkor monda néki az Úr angyala” jelenti az Úr belső emberének válaszát; „Térj meg a te asszonyodhoz” jelenti, hogy észrevette azt, hogy nem kellett volna hinni magának, csak a belső igazságnak és annak hatásainak; „és alázd meg magad az ő kezei alatt” jelenti, hogy kényszerítenie kellett volna magát arra, hogy a legteljesebb erejében legyen.

AC 1935. „Akkor monda néki az Úr angyala.” Ez jelenti az Úr belső emberének válaszát, ami nyilvánvaló az „Úr angyala” jelentéséből, aki az Úr belső gondolata (1925. sz.), és mivel ez gondolat, ezért válasz is. Az Úr belső gondolata az értelmi igazság területéről való volt, hatása pedig magától az Isteni jóságtól. Ilyen gondolat, ahogy előzőleg mondtuk, sohasem létezik egyetlen embernél sem, és nem is cselekedhet így. Az embernél is vannak belső gondolatok, melyek az Úrtól folynak be a belső emberen keresztül a belső észbelibe azoknál, akiknek van tudatuk. Láthatjuk ezt abból a tényből, hogy ők meg tudják figyelni a gonoszt és a hamisságot az ő külső emberükben, hogy az küzdelemben áll a jósággal és igazsággal a belső emberben. Ez a gondolat jóval alacsonyabb és semmiképpen sem vethető össze az Úréval, amely az értelmi igazság hatásából jön, jellemző rá és különleges. Azonban azoknak, akiknek nincs tudatuk, nem lehet belső gondolatuk, ezért nincs küzdelem sem, amelynek oka az, hogy észbelijük úgy működik, mintha egy és ugyanaz lenne a testi érzékkel. Bár az Úrtól való jóság és igazság folyamatosan beáramlik náluk is, mégsem észlelik azt, mert azonnal eloszlatják és elfojtják, ezért nem hisznek a hit semmilyen igazságában.

AC 1936. „Térj meg a te asszonyodhoz.” Ez jelenti, hogy észrevette azt, hogy nem kellett volna hinni magának, csak a belső igazságnak és annak hatásainak, ami nyilvánvaló az „úrnő” jelentéséből, aki a belső igazság hatása. De azt, hogy konkrétan mit jelent „Szárai” (Szárai, mint „feleség” és Szárai, mint „úrnő”), nem lehet leírni, mert nem lehet gondolattal megérteni. Ahogy előzőleg mondtuk, a dolgok jelentései az értelem felett állnak, még az angyali értelem felett is. Csak érzékeltetni tudjuk itt, hogyan gondolkodott az Úr azokról a megjelenésekről, melyek az Ő első észbelijének figyelmét megragadták, vagyis, hogy azokban nem bízott meg, csak magukban az Isteni igazságokban, bármilyen hihetetlennek tűntek is azok az észbeli szemében. Ez a helyzet az összes Isteni igazsággal, ha az észbelihez fordul az ember rájuk vonatkozólag: lehetetlen elhinni őket, mert felülmúlják a felfogóképességet. Például hogy sem ember, sem szellem, sem angyal nem él magától, csak egyedül az Úrtól; és hogy egy ember, szellem vagy angyal élete az élet egy megjelenése benne, az nem összeegyeztethető az észbeli számára, amely a megtévesztések alapján ítél, ám mégis el kell őket hinni, mert ez az igazság.

\[2\] Isteni igazság az, ami az Ige minden kifejezésében benne van, mely oly egyszerűnek és kezdetlegesnek tűnik az ember számára, határtalan dolgok vannak, melyek még a világegyetem egénél is többek. A titok, melyben benne vannak, az Úr által jelenhet meg az angyalok előtt folytonos változatokban az örökkévalóságig. Ez annyira hihetetlen az észbeli számára, hogy nem hajlandó egyáltalán semmilyen hitelt adni neki, mégis ez az igazság.

\[3\] Isteni igazság az, hogy soha senkit sem jutalmaztak meg a másvilágon jó tetteiért, ha érdemként kezelte, vagy ha nyereség, becsület és hírnév miatt tette. Senkit sem büntettek meg soha a gonosz cselekedetekért, ha azt igazán jó szándékból tette. A szándékok azok, amik számítanak, és az abból eredő cselekedetek. Ezt sem tudja elhinni az észbeli; de mivel ez az igazság, az észbeliben nem szabad bízni, mert nem a belső dolgokból vonja le következtetéseit, hanem a külső dolgokból.

\[4\] Isteni igazság az, hogy aki a legkisebb örömre törekszik a másvilágon, az Úrtól a legnagyobbat kapja, és aki a legnagyobbra törekszik, a legkisebbet kapja. Az is, hogy a mennyei örömben soha semmi sincs kapcsolatban a másikkal szembeni kiemelkedésben, és ennek jelenlétének arányában az pokol. A mennyei dicsőségben semmi nincs, ami földi dicsőség. Ezek a dolgok nem összeegyeztethetők az észbeli számára, mégis el kell őket hinni, mert igazak.

\[5\] Isteni igazság az is, hogy minél inkább hiszi valaki, hogy nincs bölcsesség magától, annál bölcsebb, és minél inkább azt hiszi, hogy magától van, minél inkább magának tulajdonítja az okosságot, annál esztelenebb. Ezt is tagadja az észbeli, mert azt feltételezi, hogy ami nem magától ered, az nem létezik. Megszámlálhatatlan ilyen dolog van. Ebből a néhány példából látható, hogy az észbeliben nem lehet bízni. Az észbeli a megtévesztésekben és megjelenésekben van, ezért visszautasítja az igazságokat, melyek meg vannak fosztva a megtévesztésektől és látszatoktól. Minél inkább ezt teszi, annál inkább önszeretetben és érzéki vágyakban van, annál inkább okoskodik, és hamis elvei vannak a hitre vonatkozóan. Lásd a fent bemutatott példákat is (1911. sz.)

AC 1937. „És alázd meg magad az ő kezei alatt.” Ez jelenti, hogy kényszerítenie kellett volna magát arra, hogy a legteljesebb erejében legyen, magyarázat nélkül nyilvánvaló. A „megalázni magát” kifejezést az eredeti nyelvben egy olyan szó fejezi ki, amely azt jelenti, hogy „bánkódni”. Aki „bánkódik”, az belső értelemben kényszeríti magát, ami az Igének nagyon sok passzusából látható, és ezzel a következőkben foglalkozunk. Az, hogy az embernek kényszeríteni kellene magát, hogy azt tegye, ami jó, engedelmeskednie kellene azoknak a dolgoknak, melyeket az Úr parancsolt, és igazat kellene mondania, amivel „megalázza magát” az Úr kezei alatt, vagy alá kellene vetnie magát az Isteni jóság és igazság legteljesebb erejének, több titkot foglal magában, minthogy néhány szóval meg lehetne magyarázni.

\[2\] Vannak bizonyos szellemek, akik világi életük alatt – mivel azt mondták nekik, hogy minden jó az Úrtól van, és az ember semmit sem csinálhat magától – elvből nem kényszerítették magukat semmire, hanem minden erőfeszítéssel felhagytak azt gondolván, hogy ha ez a helyzet, akkor minden erőfeszítés hiábavaló. Ezért ők azonnali befolyásra vártak akaratuk erőfeszítéseibe, és nem kényszerítették magukat arra, hogy bármilyen jót cselekedjenek. Egészen addig elmentek, hogy amikor valamilyen gonosz besurrant, nem érezvén belső ellenállást, belenyugodtak abba is, feltételezve, hogy megengedték, hogy így legyen. Ezek a szellemek azonban olyanok, mint akiket megfosztottak saját maguktól, semmiben sem határozottak, ezért a haszontalanabbak közé tartoznak, ugyanis szenvedtek attól akár a gonosz, akár a jó vezette őket, és jobban szenvedtek a gonosztól.

\[3\] Akik azonban kényszerítették magukat, hogy ellenálljanak a gonosznak és hamisnak – bár először azt hitték, hogy maguktól vagy saját erejükből teszik, ám később megvilágosodtak, hogy erőfeszítéseik, sőt azok legapróbb részletei is az Úrtól vannak –, azokat a másvilágon nem vezethetik a gonosz szellemek, hanem a boldogok között vannak. Így láthatjuk, hogy az embernek kényszerítenie kellene magát, hogy jót cselekedjen és igazat mondjon. Az ebben rejlő titok az, hogy az embert az Úr megajándékozta a mennyei Sajáttal, mert az ember mennyei Sajátját a gondolatának erőfeszítése alakítja ki. Amennyiben nem tartja fenn ezt az erőfeszítést úgy, hogy kényszeríti magát (látszólag), akkor biztosan nem tartja fenn ezt kényszerítés nélkül sem.

\[4\] Láthatjuk, hogy van ez, csak figyeljük meg, hogy minden ön-kényszerben, ami jó, van egy bizonyos szabadság, melyet nem ismer fel az ember, mialatt leköti az ön-kényszer, de mégis abban van. Például aki hajlandó vállalni a halál kockázatát bizonyos cél érdekében, vagy aki hajlandó testi fájdalmat elviselni az egészség érdekében, annál hajlandóság és bizonyos szabadság van, és az illető ebből cselekszik, bár a veszély és fájdalom, amíg benne van, elveszi a hajlandóság és szabadság észlelését. Ez a helyzet azoknál is, akik kényszerítik magukat, hogy jót tegyenek: hajlandóság, így szabadság is van bennük, amelyből és amiért ők kényszerítik magukat. Ők tehát az Úr parancsa iránti engedelmességből és lelkük megmentése érdekében a halál után teszik ezt, és ebben – bár az ember ennek nincs tudatában – még több belső tiszteletadás van az Úr királysága iránt, sőt maga az Úr iránt.

\[5\] Leginkább ez a helyzet a kísértések során, mert ezekben – amikor az ember kényszeríti magát, hogy ellenálljon a gonosznak és hamisnak, amelyet a gonosz szellemek töltenek be és javasolnak – több szabadság van, mint a kísértésen kívüli bármilyen állapotban lehetséges (bár ekkor az ember nem tudja ezt felfogni), mert belső szabadság van benne, amellyel le akarja győzni a gonoszt, és amely oly nagy, hogy egyenlő az őt támadó gonosz befolyásával és erejével, máskülönben nem lenne lehetséges harcba szállni. Ez a szabadság az Úrtól van, aki beülteti az ember tudatába, és ennek eszközeivel segíti őt, hogy a sajátja által legyőzze a gonoszt. Ezen a szabadságon keresztül az ember egy Sajátot szerez, melyben az Úr a jón dolgozhat. A megszerzett, azaz kapott Saját nélkül, a szabadságon keresztül az embert nem lehetne megújítani, mert nem kaphatna új akaratot, vagyis tudatot. Az így megkapott szabadság az igazi eszmei sík, amelybe beáramlik az Úrtól való jóság és igazság. Azok, akik a kísértéseknek saját akaratukból vagy szabadságukból nem állnak ellen, engednek a nyomásnak.

\[6\] Minden szabadságban ott van az ember élete, mivel a szeretete is ott van. Bármit is tesz szeretetből az ember, az szabaddá teszi őt. Azonban a szabadságban, amikor kényszeríti magát az ember, hogy ellenálljon a gonosznak és hamisnak, és azt tegye, ami jó, mennyei szeretet van, amelyet az Úr ekkor belétáplál, és amelyen keresztül az Úr megalkotja az ember Sajátját. Az Úr azt akarja, hogy az ember előtt úgy tűnjön fel, mintha a sajátja lenne, bár nem az. Ezt a Sajátot, melyet az ember testi életében megkap látszólag kötelező dolgok által, a másvilágon az Úr megtölti határtalan örömmel és boldogsággal. Az ilyen személyek fokozatosan megvilágosodnak, hogy lássák az igazságot és meggyőződjenek arról, hogy nem önmaguktól kényszerítették egyetlen parányi részüket sem, hanem akaratuk erőfeszítésének minden dolga – még a legkisebb is – az Úrtól volt. Az ok, amiért úgy tűnt, mintha az övék volna, az volt, hogy az Úr egy új akaratot adhasson nekik sajátként, és ily módon a mennyei szeretet életét biztosíthassa nekik. Az Úr közölni akarja mindenkivel, hogy mi az Övé, ezért közölni akarja, hogy mi a mennyei, és ez úgy tűnhet, mintha az emberé lenne és benne lenne, bár nincs így. Az angyalok ilyen Sajátban vannak, és annak mértékében, amennyire tudatában vannak az igazságnak, hogy az Úrtól van minden jóság és igazság, a Sajátjuk örömében és boldogságában vannak.

\[7\] Azonban akik lebecsülik és visszautasítanak minden jóságot és igazságot, és akik nem hajlandók elhinni semmit, ami nem összeegyeztethető az érzéki vágyaikkal és okoskodásukkal, nem tudják kényszeríteni magukat, és így nem kaphatják meg a tudat Sajátját vagy az új akaratot. Abból, amit fent elmondtunk, nyilvánvaló az is, hogy az ön-kényszerítés az nem kényszerítés, mert semmi jó nem jön a kényszerből, mint amikor egy ember kényszeríti a másik embert, hogy jót tegyen. Az azonban nyilvánvaló, hogy ebben a helyzetben, amit most áttekintünk, az ön-kényszerítés egy bizonyos szabadságból jön, mely ismeretlen az ember számára, mivel az Úrtól nincs semmiféle kényszer. Általános törvény, hogy minden, ami jó és igaz, megtermékenyül a szabadságban, máskülönben a talaj nem kaphatná meg és táplálhatná a jót, és valójában nem lenne talaj, amelyben a mag nőhetne.

AC 1938. 10. vers. _És monda néki az Úrnak angyala: Felettébb megsokasítom a te magodat, hogy sokasága miatt megszámlálható se legyen._ „És monda néki az Úrnak angyala” jelenti a belső ember gondolatát; „Felettébb megsokasítom a te magodat” jelenti az észbeli ember termékenységét, amikor alárendeli magát a jósághoz csatlakozott értelmi igazság teljes ellenőrzésének; „hogy sokasága miatt megszámlálható se legyen” jelenti a mérték feletti sokasodást.

AC 1939. „És monda néki az Úrnak angyala.” Ez jelenti a belső ember gondolatát, ami nyilvánvaló a megelőző versből, ahol ugyanezek a szavak fordultak elő.

AC 1940. „Felettébb megsokasítom a te magodat.” Ez jelenti az észbeli ember termékenységét, amikor alárendeli magát a jósághoz csatlakozott értelmi igazság teljes ellenőrzésének, ami nyilvánvaló a „mag” jelentéséből, amely a szeretet és a hit (1025., 1447., 1610. sz.), de jelen esetben a „mag megsokasítása” a szeretet mennyei dolgainak termékenységét jelenti az észbeliben, amikor az észbeli alárendeli magát a belsőnek vagy az Isteni igazságnak. A „sokasítás” az igazságról szól, a „termékenység” pedig a jóságról, amit láthattunk már abból, amit fent megmutattunk és elmondtunk (43., 55., 913., 983. sz.). Mivel azonban itt az Úrral foglalkoznak, a „sokasítás” azt jelenti, hogy termékennyé vált, mert az Ő észbelijében minden igazság jóvá, és ezért Istenivé vált, ahogy itt Róla kijelentik. Másként van az emberrel, akinek az észbelijét az Úr az igazságból és az igazság hatásaiból alakítja. A hatás az ő jósága, amelyből cselekszik.

\[2\] Azt, hogy mi a helyzet az ember észbelijével a sokasodás és termékenység vonatkozásában, csak akkor lehet megérteni, ha tudjuk, hogy mi a helyzet a befolyással, melyről általánosságban el lehet mondani, hogy mindenkiben van egy belső ember, egy észbeli ember, mely középen áll, valamint egy külső ember (ahogy korábban már mondtuk). A belső ember a legbelsője, amelynek révén ember, és amely megkülönbözteti őt a vadállattól, melynek nincs ilyen legbelsője. Ez olyan, mintha ajtó vagy bejárat lenne az Úrtól, vagyis az Úrtól való mennyeiből és szellemiből az emberbe. Az ember nem foghatja fel, hogy mi megy végbe, mert ez minden észbeli felett van, ami alapján gondolkozik. Az észbeli, mely úgy jelenik meg, mint az ember sajátja, eszköz a belsőhöz, vagy a belső emberhez, és az észbelibe a belső emberen keresztül folynak be az Úrtól a szeretet és hit mennyei dolgai, és az észbelin keresztül folynak be az ismeretanyagba, amely a külső emberben van. Azonban a dolgokat, melyek beáramlanak, minden személy az állapota szerint fogadja be.

\[3\] Ha az észbeli nem rendeli alá magát az Úr jóságának és igazságának, akkor elfojtja, visszautasítja vagy kiforgatja a beáramló dolgokat. Még inkább ez a helyzet, amikor az emlékezet érzékekre ható tudásába folynak be. Ezt jelenti az útra, sziklás helyre, vagy tövis közé hulló mag, ahogy az Úr tanítja (Máté 13:3-7, Márk 4:3-7, Lukács 8:5-7). Azonban amikor az észbeli aláveti magát az Úrnak, vagyis az Igéjének, és hisz benne, akkor az észbeli olyan, mint a jó talaj vagy föld, amelybe a mag hullik és sok gyümölcsöt terem.

AC 1941. „Hogy sokasága miatt megszámlálható se legyen.” Ez jelenti a mérték feletti sokasodást, ez magyarázat nélkül nyilvánvaló. Ezek a szavak jelentik azt, hogy az igazság a jóságból fog kinőni megsokasodva. Az Úr esetében – akivel belső értelemben itt foglalkoznak – ezeket a dolgokat nem lehet teljesen kifejezni szavakkal, mert Benne minden dolog Isteni és Végtelen, és ezért annak érdekében, hogy valamilyen elképzelést kialakíthassunk arról, hogy mi a helyzet a jóságból való igazság sokasodásával, az emberre vonatkozóan kell beszélnünk. Az embernél, aki jóságban, vagyis szeretetben és emberszeretetben van, a mag, amely az Úrtól származik, gyümölcsöző és sokasodó lesz olyannyira, hogy mennyiségileg nem lehet megszámolni. Nem olyan sok, míg a testben él, de a másvilágon hihetetlen mértékű. Ameddig az ember a testében él, addig a mag a testi talajon van, a dzsungel és bozót közepén, melyek az ismeretanyag és az élvezet, valamint a gond és az aggódás. Azonban amikor ezeket leveti, ami akkor történik, mikor átlép a másvilágra, a mag megszabadul tőlük és növekedik, ahogy egy fa magja kinő a földből, és csemetévé, majd nagy fává nő, azután egy egész kertnyi fává sokasodik. Minden tudás (scientia), okosság és bölcsesség, az örömükkel és boldogságukkal együtt, így válik gyümölcsözővé és sokasodóvá, és így emelkedik az örökkévalóságba még a legkisebb mag is, ahogy az Úr tanítja a mustármag vonatkozásában (Máté 13:31). Ezt tisztán láthatjuk az angyalok tudásából, okosságából és bölcsességéből, mely – míg emberek voltak – számukra leírhatatlan volt.

AC 1942. 11. vers. _És monda néki az Úrnak angyala: Ímé te terhes vagy, és szűlsz fiat; és nevezd nevét Ismáelnek, mivelhogy meghallá Isten a te nyomorúságodat._ „És monda néki az Úrnak angyala” jelenti a belső ember gondolatát; „Ímé te terhes vagy” jelenti az észbeli ember életét; „és szűlsz fiat” jelenti annak igazságát; „és nevezd nevét Ismáelnek” jelenti életének állapotát; „mivelhogy meghallá Isten a te nyomorúságodat” jelenti míg alávetette magát.

AC 1943. „És monda néki az Úrnak angyala.” Ez jelenti a belső ember gondolatát, ami nyilvánvaló abból, amit már fent elmondtunk. (7., 9. és 10. vers).

AC 1944. „Ímé te terhes vagy.” Ez jelenti az észbeli ember életét; ez nyilvánvaló abból, amit már elmondtunk ennek a fogantatására vonatkozóan, és abból, ami a következőkben Ismáelre vonatkozik, vagyis hogy ő jelenti az első észbelit az Úrban. Általánosságban tudni kell az észbeli emberre vonatkozóan, hogy azt mondják, életet kap, a méhben van és megszületik, amikor az ember elkezd arra gondolni, hogy a magában lévő gonosz és hamis az, ami ellentmond az igazságnak és jóságnak és ellenzi azt, sőt, még inkább ez a helyzet, mikor ő akarja eltávolítani és megszüntetni a gonoszt és hamisat. Amíg nem tudja észlelni és érzékelni ezt, nincs észbelije, bármennyire is azt képzeli, hogy van. Az észbeli a középső rész, amely egyesíti a belső embert a külsővel, ezért az Úr által észleli, hogy mi megy végbe a külső emberben, és a külső embert engedelmességre kényszeríti. Sőt, felemeli a testi és földi dolgokból, amelyekben elmerült, ezáltal az embert emberré teszi. A mennybe néz, amelyhez születése által tartozik; nem pedig úgy, mint a vadállatok, hogy csak a földre néz, ahol csupán csak átutazó, még kevésbé a pokolba. Ezek az észbeli feladatai, és ezért az emberről nem lehet azt mondani, hogy van bármilyen észbelije, csupán akkor, ha ily módon gondolkodik. Onnan tudható, hogy az észbeli létrejött, hogy életében ezt gyakorolja, avagy így működik.

\[2\] Azoknak, akik a jóság és az igazság ellen érvelnek, mialatt szívük mélyén tagadják, és csak hallás után ismerik azokat, nincs észbelijük. Sokan teszik ezt, akik nyíltan, korlátozások nélkül száguldanak minden gonoszságba. Az egyetlen különbség az, hogy akik azt feltételezik, hogy van észbelijük, ám még sincs, színlelt tiszteletből – amelyben külső korlátok tartják őket, mint a törvénytől való félelem, a vagyon elvesztése, a dicsőség, a jó hírnév és az élet – fenntartanak egy bizonyos illendőséget a beszédükben és cselekedetükben. Ha ezek a külső korlátok megszűnnének, néhány ember közülük még esztelenebbül tombolna, mint azok, akik korlátozás nélkül rohannak a gonoszságba. Így senkiről sem mondható el, hogy van észbelije csupán azért, mert okoskodhat. A tény az, hogy azok, akiknek nincs észbelije általában az ész és az ismeretanyag dolgaiból beszélnek sokkal ügyesebben, mint azok, akiknek van.

\[3\] Ez teljesen nyilvánvaló a másvilágon lévő gonosz szellemeknél, akik bár úgy tartják, hogy kiváltképp volt észbelijük testi életük során, mégis mikor a külső korlátok, melyek beszédük illendőségét és az élet színlelt tiszteletét okozták, megszűntek (mint az szokásos mindennel a másvilágon), még esztelenebbek, mint azok, akik a földön nyíltan, rettegés, félelem vagy szégyen nélkül rohannak minden gonoszságba. Nem úgy azok, akiknek volt észbelijük földi életük során; mert amikor a külső korlátok megszűnnek, még inkább épelméjűek, ugyanis nekik volt belső korlátjuk – a tudat korlátja –, amelyek által az Úr az igazság és a jóság törvényei között tartotta gondolataikat, és ezek voltak az ő észbeli elveik.

AC 1945. „És szűlsz fiat.” Ez jelenti annak az észbelinek az igazságát, amelyre itt utalnak, és amit „Ismáel” jelent, ami nyilvánvaló a „fiú” jelentéséből, aki az igazság (264., 489., 491., 533., 1147. sz.). Ezt az igazságot a következő versben írják le.

AC 1946. „És nevezd nevét Ismáelnek.” Ez jelenti az élet állapotát. Az ősi időkben olyan neveket adományoztak a fiúknak és lányoknak, melyek azt az állapotot fejezték ki, amelyben a szülők voltak; különösen az anyák, amikor teherbe estek, amíg várandósok voltak, vagy amikor szültek. Vagy azt az állapotot, melyben a csecsemő volt, amikor megszületett. A nevek tehát meghatározóak voltak. Amiről Ismáel kapta nevét, itt megmagyarázzák: „mivel Isten meghallotta az anya nyomorúságát”. Azonban amit Ismáel képvisel, a következő versben írják le.

AC 1947. „Mivelhogy meghallá Isten a te nyomorúságodat.” Ez jelenti az alávetettséget, ami nyilvánvaló az 1937. számból, ahol „megalázni magát a kezei alatt” jelenti, hogy aláveti magát a belső ember kizárólagos hatalmának, amely alávetéssel ott foglalkoztak. Ez mutatja, hogy aláveti magát, és hogy ebben az alávetésben szabadság van, ugyanis saját jószántából és önkéntesen teszi, mely alávetést megkülönböztetik az alávettetéstől. Azt is megmutatták, hogy a szabadság, vagyis az önkéntesség és hajlandóság nélkül az ember nem tud megújulni és bármilyen mennyei Sajátot kapni. Ezenkívül több szabadság van a kísértésekben, mint azokon kívül, bár úgy tűnik, hogy ennek pont az ellenkezője igaz. A szabadság ugyanis akkor erősebb, mikor a gonoszság és hamisság ostromol, és az Úr megerősíti annak érdekében, hogy a mennyei Saját átruházható legyen az emberre. Ezért az Úr még inkább jelen van bennünk, amikor kísértésekben vagyunk. Továbbá azt is megmutatják, hogy az Úr sohasem kényszerít senkit. Akit kényszerítenek arra, hogy azt gondolja, ami igaz, és azt tegye, ami jó, nem újul meg, hanem annál inkább hamisságot gondol és gonoszságot akar. Minden kényszernek ez a hatása, ahogy láthatjuk a feljegyzésekből és az élet példáiból, melyekből ezt a két dolgot tudjuk: a lelkiismeret nem tűri, hogy kényszerítsék, és azután sóvárgunk, ami tilos. Azonkívül a szabadság nélküliségből mindenki a szabadságba kíván kerülni, ez ugyanis az emberi élethez tartozik.

\[2\] Ebből nyilvánvaló, hogy bármi, ami nem a szabadságból, vagyis nem saját jószántából és önkéntesen van, nem elfogadható az Úr számára. Amikor valaki abból imádja az Urat, ami nem szabad, akkor semmiből sem imádja, ami a sajátja. Ebben az esetben a külső mozgat, vagyis amit mozgatnak kényszerből, miközben belsőleg nincs semmi, csak ellenállás, amely még ellentéte is ennek. Mialatt az ember újjászületik, az Úr által ajándékozott szabadságból gyakorolja önmaga kényszerítését, megalázkodik, és még kínozza is az észbelijét annak érdekében, hogy alávethesse magát. Ezáltal megkapja a mennyei Sajátját, melyet azután az Úr fokozatosan tökéletesít, és egyre szabadabbá tesz. Így válik a jó, majd az igazság hatásává, és örömet okoz. Mind a szabadságban, mind az örömben ott van az angyalokéhoz hasonló boldogság. Ez a szabadság, amiről az Úr Jánosnál beszél:

_Az igazság szabadokká tesz titeket. Azért ha a Fiú megszabadít titeket, valósággal szabadok lesztek._ (János 8:32, 36)

\[3\] Ennek a szabadságnak a természete teljesen ismeretlen azok számára, akiknek nincs tudatuk, mert ők a szabadságot úgy alakítják ki, hogy azt teszik, ami tetszik nekik; gondolkodás és beszéd tekintetében azt, ami hamis; akarat és tett tekintetében pedig azt, ami gonosz, nem veti alá magát, nem alázkodik meg, és még kevésbé kínozza magát ilyen kívánságokkal. Éppen fordított a helyzet, ahogy az Úr is tanítja néhány evangéliumban:

_„A ki bűnt cselekszik, szolgája a bűnnek.”_ (János 8:34)

Ezt a szolgai szabadságot a pokolbéli szellemektől kapják, akik velük vannak, és akik beoltják őket. Amikor ezeknek a szellemeknek az életében vannak, akkor a szeretetükben és érzéki vágyaikban is vannak, egy tisztátalan és ürülékes öröm árasztja el őket. Amikor úgy vélik, hogy azt elvitte az áradat, azt feltételezik magukról, hogy szabadságban vannak, ám ez pokolbéli szabadság. A különbség a pokolbéli szabadság és a mennyei szabadság között az, hogy az első a halálé, amely lehúzza őket a pokolba, míg a másik, vagyis a mennyei szabadság az életé, amely felemel a mennybe.

\[4\] Minden igaz imádat a szabadságból jön, nem a kényszerből, és ha az imádat nem szabadságból van, az nem belső imádat. Ez nyilvánvaló az Igéből: mint az áldozatok, melyek szabad akaratú felajánlások vagy fogadalmak voltak, illetve a béke vagy a hálaadás felajánlásai, melyeket „adománynak” és „felajánlásnak” hívtak (Mózes IV. könyve 15:3; Mózes V. könyve 12:6; 16:10, 11; 23:23, 24). Így van Dávidnál is:

_„Kész szívvel áldozom néked: áldom a te nevedet, Uram, mert jó.”_ (Zsoltárok könyve 54:8)

Újra a hozzájárulásról vagy gyűjtésről, mely a templom elkészítésére és a szentség felruházására irányult, amelyről Mózesnél beszélnek:

_„Szólj az Izráel fiainak, hogy szedjenek nékem ajándékokat; minden embertől, a kit szíve hajt arra, szedjetek nékem ajándékokat”_ (Mózes II. könyve 25:2)

Újra:

_„A kinek szíve önként hajlandó arra, hozzon ajándékot az Úrnak”_ (Mózes II. könyve 35:5)

\[5\] Ezenfelül szintén az észbeli ember megalázását vagy szenvedését (szabadságból, ahogy előzőleg mondtuk) képviselte a lelkek szenvedése az ünnepnapokon, ahogy Mózesnél említették:

_„Örökkévaló rendtartás legyen ez nálatok: a hetedik hónapban, a hónapnak tizedikén sanyargassátok meg magatokat”_ (Mózes III. könyve 16:29)

Újra:

_Ugyanennek a hetedik hónapnak tizedikén az engesztelés napja van: szent gyülekezéstek legyen néktek, és sanyargassátok meg magatokat. Mert ha valaki nem sanyargatja meg magát ezen a napon, irtassék ki az ő népe közül_ (Mózes III. könyve 23:27, 29)

Ezért van az, hogy a kovásztalan kenyeret, melyben egyáltalán nincs élesztő, a „nyomorúság kenyerének” hívják. (Mózes V. könyve 16:2, 3)

\[6\] A „szenvedésről” így beszélnek Dávidnál:

_Uram, kicsoda tartózkodhatik sátorodban, kicsoda lakozhatik szent hegyeden? A ki tökéletességben jár, igazságot cselekszik, a ki kárára esküszik, és meg nem változtatja_ (Zsoltárok könyve 15:1, 2, 4)

Az, hogy a „nyomorúság” jelenti a gonoszág és hamisság megfékezését és leigázását, amely a külső emberből az észbelibe épül be, látható abból, amit már elmondtunk. Ezért a „nyomorúság” nem azt jelenti, hogy nyomorba és szerencsétlenségbe döntenénk magunkat vagy lemondanánk minden testi örömről, mert ily módon a gonoszt nem fékezzük meg és igázzuk le. Mi több, néhány más gonosz is megjelenhet, nevezetesen a kiválóság tudata az önmegtagadásban. Emellett az ember szabadsága szenved csorbát, melyben a hit jósága és igazsága termékenyíthető meg (mint a földben). A „szenvedés” jelentésével kapcsolatban lásd a kísértést is (1846. sz.).

AC 1948. 12. vers. _Az pedig vadtermészetű ember lesz: az ő keze mindenek ellen, és mindenek keze ő ellene; és minden ő atyjafiának ellenébe üti fel sátorát._ „Az pedig vadtermészetű ember lesz” jelenti az észbeli igazságot, melyet leírnak; „az ő keze mindenek ellen” jelenti, hogy harcolni fog minden ellen, ami nem igaz; „és mindenek keze ő ellene” jelenti, hogy a hamisságok ellenállnak; „és minden ő atyjafiának ellenébe üti fel sátorát” jelenti, hogy folyamatos küzdelem lesz a hit dolgaiban, de annak ellenére győztes lesz.

AC 1949. „Az pedig vadtermészetű ember lesz.” Ez jelenti az észbeli igazságot, melyet leírnak, ami nyilvánvaló a „vadtermészetű” jelentéséből, amely az észbeli igazság. Az Igében gyakran említik a lovakat, lovasokat, öszvéreket és szamarakat; mégsem tudja senki sem, hogy ezek a dolgok jelentik az értelem, a józan ész és az ismeretanyag dolgait. Azt, hogy ezeknek az állatoknak és hajtóiknak ilyen jelentése van, az Úr Isteni könyörületességéből, megerősítjük a megfelelő helyen. Ugyanez az osztály a félszamár, mivel ez a vadon szamara vagy vadszamár, és az ember észbelijét jelenti; bár az észbelit nem teljességében, hanem csak az észbeli igazságot. Az észbeli jóságból és igazságból áll, vagyis azokból a dolgokból, melyek az emberszeretethez és az igazsághoz tartoznak, és ebből az észbeli igazságot jelenti a „vadtermészetű”. Ez, amit Ismáel képvisel, és amit ebben a versben írnak le.

\[2\] Hihetetlennek tűnik, hogy az észbeli igazság, amikor elkülönül a jóságtól, ilyen jellegű legyen. Én sem tudhattam volna, hogy ez a helyzet, ha nem igazított volna útba az élő tapasztalat. Akár az észbeli igazságról van szó, akár az emberről, akinek az észbelije ilyen fajta, egyre megy. Az ember, akinek az észbelije olyan természetű, hogy kizárólag az igazságban van – még ha az a hit igazsága is–, ugyanakkor nincs az emberszeretet jóságában, egészében véve ilyen jellemű. Mogorva, nem visel el semmit sem, minden ellen van, mindenkire úgy tekint, hogy hamisságban van, kész dorgálni, fenyíteni és büntetni; nincs benne sajnálat, nem alkalmazkodik és illeszkedik másokhoz, hanem arra törekszik, hogy meghajlítsa mások akaratát, ugyanis mindent az igazság szerint néz, és semmit sem jóságból. Mivel Ismáelt kiűzték, és ezután a pusztában élt, és anyja Egyiptom földjéről vett neki feleséget (Mózes I. könyve 21:9-21), mindezen dolgok azt képviselik, aki ilyen észbelivel van megáldva.

\[3\] „Vadtermészetűt” említenek az Ige prófétai részeiben, mint Ésaiásnál:

_„A paloták elhagyatvák, a város zaja elnémult, torony és bástya barlangokká lettek örökre, hol a vadszamár kedvére él, a nyájak meg legelnek.”_ (Ésaiás 32:14)

Itt az értelmi dolgok pusztításával foglalkoznak, amelyet – amikor az igazságokra vonatkozva mondták ki a pusztítást – „vadszamár kedvére él”-nek neveznek; amikor pedig a jóságokra vonatkozóan, akkor „nyájak legelnek”, azaz nincs észbeli. Jeremiásnál:

_„A vadszamarak pedig a sziklához állanak, levegő után kapkodnak, mint a tengeri szörnyek, szemeik eltikkadnak, mert nincs fű”_ (Jeremiás 14:6)

Ahol a téma, amivel foglalkoznak: a szárazság, vagyis a jó és igaz hiánya. Azt mondják a vadszamarakról, hogy „levegő után kapkodnak”, amikor üres dolgok kerítik őket hatalmukba az igazi dolgok, vagyis az igazságok helyett. „Szemeik eltikkadnak” jelenti, hogy nem fogják fel az igazságot.

\[4\] Hóseásnál:

_„Mert ők Assiriához folyamodnak; Efraim magában bolygó vadszamár; szeretőket bérelnek.”_ (Hóseás 8:9)

Itt „Izraellel”, vagy a szellemi egyházzal foglalkoznak; „Efraim” jelenti annak értelmijét; „Assiriához folyamodnak” jelenti az igazságról való gondolkodást, hogy az valóban igazság-e; a „bolygó vadszamár” pedig az igazságtól megfosztott észbelit. Ugyanott:

_„Mert bár a testvérek közt ő a legvirágzóbb: feljő a keleti szél, az Úr szele támad fel a pusztából; kiszárad kútfeje, elapad forrása: az rabolja ki minden drága kincseinek tárházát.”_ (Hóseás 13:15)

Efraimról beszélnek, aki a szellemi egyház értelmijét jelenti, és akinek az észbelije a „legvirágzóbb”, melynek pusztulásával foglalkoznak itt. Dávidnál:

_„A ki elbocsátja a forrásokat a völgyekbe, hogy folydogáljanak a hegyek között; Megitassák a mezőnek minden állatát; a vadszamarak is megoltsák szomjúságukat.”_ (Zsoltárok könyve 104:10, 11)

A „források” jelentik a tudást, a „mezők állatai” a jóságot, a „vadszamarak” pedig az érvelés igazságait.

AC 1950. „Az ő keze mindenek ellen.” Ez jelenti, hogy harcolni fog minden ellen, ami nem igaz, és „az ő keze mindenek ellen” jelenti, hogy a hamisságok ellenállnak, ami nyilvánvaló abból a tényből, hogy „Ismáel”, ahogy előzőleg mondtuk, jelenti a jóságtól elkülönített észbeli igazságot. Amikor azt mondják az igazságról, hogy „az ő keze mindenek ellen és mindenek keze ő ellene”, nyilvánvaló, hogy ezeknek a szavaknak ilyen a jelentése. Fent azt jelentették ki, hogy Ábrám képviseli az Úr belső emberét, vagy ami ugyanaz, az Ő Isteni mennyeijét és szellemijét; Izsák a legbelső emberét, vagy az Isteni észbelijét; Jákob pedig az Úr külső emberét, vagy az Isteni természetijét. Az előttünk lévő szavak az észbelivel foglalkoznak, amilyen az lenne, ha nem egyesült volna a belsővel, vagyis az Isteni mennyeivel és szellemivel. Mivel ez az észbeli az ismeretanyag hatásának életéből veszi a természetét, vagyis az egyiptomi Hágártól, Sárai szolgálójától, és mivel ez az élet a külső emberhez tartozik, mely az Úr anyjától eredő természet, mely ellen harcolt és legyőzte, ezért az észbelit úgy írják le, mintha az észbeli jóságtól megfosztott lenne. Miután azonban az Úr megalázkodott, vagyis az eredendő természetet lesújtotta és legyőzte a kísértés elleni harcok és győzelmek eszközeivel, és élővé tettel észbelijét az Isteni jósággal, akkor vált „Izsákká”, vagyis ezt képviselte Izsák. Ismáelt, Hágárral, az anyjával együtt, kiűzték a házból.

\[2\] Minden eredeti észbeli a jóságból és igazságból áll, vagyis a mennyeiből és szellemiből. A jóság, vagy a mennyei az egyetlen lelke vagy élete; az igazság vagy a szellemi, ami ebből kapja az életét. A mennyei jóságból való élet nélkül az észbeli olyan, mint amilyennek leírtuk, vagyis harcol minden ellen, és minden harcol ellene. Az észbeli jó – bár megtámadják – sohasem harcol, mert szelíd, jóindulatú, türelmes és engedékeny, jellemzője a szeretet és könyörületesség. Bár nem harcol, mindent meghódít, noha sohasem gondol a harcra vagy dicsőségre a győzelem okán, ugyanis Isteni, és biztos magában. Semmilyen gonosz nem támadhatja meg a jóságot, nem is létezhet abban a szférában, ahol a jó van, mert mikor az egy kicsit is közeledik, a gonosz visszahúzódik és visszaesik magába, mivel a gonosz pokoli, a jó pedig mennyei. Nagyon hasonló a helyzet a mennyei szellemivel, vagyis a mennyei eredetű igazsággal, vagy a jóból való igazsággal, mert ez az igazság a jó által alakított igazság, tehát a jó alakjának lehet nevezni.

\[3\] A jóságtól elkülönített igazság azonban, amelyet itt Ismáel képvisel, és amelyet ebben a versben írnak le, teljesen különböző: hasonlóan a vadszamárhoz, minden ellen harcol és minden harcol ellene. Valójában nem is gondol másra, hanem a harc élteti. Általános élvezete, vagy uralkodó beállítottsága, hogy győzzön, és amikor győz, megdicsőül a győzelemben, ezért írják le úgy, mint félszamár vagy a pusztaság szamara, azaz vadszamár, aki nem lehet együtt másokkal. Az ilyen élet a jóság nélküli igazság élete, az emberszeretet nélküli hit élete. Ezért amikor az ember újjászületik, azt a hit igazságának eszközei, és egyúttal az emberszeretet életének eszközei érik el, amelyeket az Úr betáplál a hit igazsága növekedésének megfelelően.

AC 1951. „És minden ő atyjafiának ellenébe üti fel sátorát.” Ez jelenti, hogy folyamatos küzdelem lesz a hit dolgaiban; de annak ellenére győztes lesz, ami nyilvánvaló abból, amit most elmondtunk. Még tökéletesebben leírják ott ezekkel a szavakkal, ahol az Ige Ismáel utódairól beszél:

_„Lakoztak pedig Havilától fogva Súrig, a mely Égyiptom átellenében van, a merre Assiriába mennek. Minden atyjafiával szemben esett az ő lakása.”_ (Mózes I. könyve 25:18)

Belső értelemben ezek a szavak nyilvánvalóak Havila, Súr, Egyiptom és Assiria jelentéséből. „Havila” jelenti azt, ami az értelemé (115. sz.); „Súr” jelenti az ismeretanyagból következő igazságot (1928. sz.); „Egyiptom” mindent, ami ismeretanyag (1164., 1165., 1186., 1462. sz.); „Assiria” pedig az, ami az érveléshez tartozik (119., 1186. sz.). Mindezek jelentéséből, amikor egyfajta általános értelmezésre redukáljuk, nyilvánvaló, hogy Ismáel ilyen észbelit képvisel. Ezt az igazságot a másvilágon különböző módokon képviselik, de mindig úgy, mint ami erős, hatalmas és kemény; olyannyira, hogy egyáltalán nem lehet neki ellenállni. Amikor a szellemek pusztán csak gondolnak erre az igazságra, valamiféle félelem önti el őket, mert ennek természete nem engedékeny, így nem hátrál meg. Ebből is láthatjuk, hogy mit jelent a „minden ő atyjafiának ellenébe üti fel sátorát”. Mindenki tudhatja, hogy egy titok bújik meg ebben a leírásban, de hogy milyen a természete, az nem ismert.

AC 1952. 13., 14. vers. _És nevezé Hágár az Úrnak nevét, a ki ő vele szólott vala: Te vagy a látomás Istene. Mert monda: Avagy nem e helyen láttam a látomás után? Annakokáért nevezé azt a forrást Lakhai Rói forrásának; ott van Kádes és Béred között._ „És nevezé Hágár az Úrnak nevét, a ki ő vele szólott vala” jelenti az Úr legbelső emberének állapotát, amikor ezekről a dolgokról gondolkodik. „Te vagy a látomás Istene” jelenti a befolyást; „Mert monda: Avagy nem e helyen láttam a látomás után?” jelenti a külső ember életébe való befolyást az észbeli, mint közvetítő eszköz nélkül. „Annakokáért nevezé azt a forrást” jelenti az igazság eredendő állapotát; „Lakhai Rói forrásának” jelenti az így tisztán látható igazságot; „ott van Kádes és Béred között” jelenti annak minőségét.

AC 1953. „És nevezé Hágár az Úrnak nevét, a ki ő vele szólott vala.” Ez jelenti az Úr legbelső emberének állapotát, amikor ezekről a dolgokról gondolkodik, ez nyilvánvaló az előzőekből, és abból, ami következik, valamint a „nevezé nevét” jelentéséből, melyből tudható, hogy milyen a minősége (144., 145., 1754. sz.). Ezt az állapotot a minőség vonatkozásában írják le, vagyis annak az állapotnak a vonatkozásában, melyben az Úr volt, amikor az észbeliről gondolkodott. Az észbeli nem tud erre gondolni, de a legbelső vagy magasabb ember tud (1926. sz.). Az észbelinek nincs eszköze arra, hogy magáról gondolkodjon a minőségével kapcsolatban, ugyanis semmi sem tud magába nézni. Kell, hogy legyen valami még belsőbb vagy magasabb, ami gondolkodik erről, így bele tud nézni. A fül például nem ismeri, még kevésbé érzékeli a beszédet, amelyet magába fogad, hanem ezt egy belsőbb hallás teszi. A fül csupán felismeri a kiejtett hangokat vagy szavakat, és a belső hallás az, ami felfogja azt, amit mondtak, majd a belső vagy lelki látás az, ami észleli, és ily módon a halláson keresztül fogja fel a beszéd jelentését. Hasonló a helyzet a látás dolgaival is: az első elképzelések, amit a látás tárgyain keresztül kapunk, anyagiak, ahogy őket hívjuk; de van egy belsőbb látás, amely a tárgyakat szellemiként nézi, és így is gondolkodik. Ez a helyzet az ember észbelijével is. Az észbelinek nincsenek eszközei, hogy magába nézzen, még kevésbé, hogy feltárja saját minőségét: kell, hogy legyen valami belsőbb, ami megteszi ezt. Ezért amikor az ember képes megtenni ezt, vagyis észlelni bármi hamisat az észbelijében, vagy bármilyen igazságot, ami felragyog ott, és különösen, ha képes észlelni bármit, ami küzd és győzedelmeskedik, akkor tudhatja, hogy ez a képesség az Úr befolyása által jön a belső emberen keresztül. Az Úr legbelsőbb embere, amelyről korábban volt szó (1926. sz.) és amelyre itt gondolnak, csatlakozott a belső emberéhez, aki Jehova volt, ezért messze afelett van, ami észbeli. A legbelsőbb emberből, mint mennyei világosságból látta és észlelte, hogy milyen minőségűvé válna az észbeli, ha az egyedül igazságban lenne, de jóságban nem.

AC 1954. „Te vagy a látomás Istene.” Ez jelenti a befolyást, ez nyilvánvaló abból, amit elmondtunk. A lelki látást a magasabból az alacsonyabba, vagy ami ugyanaz: a belsőből a külsőbe, befolyásnak mondják, mivel a befolyás által jön létre. Ugyanez van az ember belső látásának esetében: hacsak nem folyik be folyamatosan a külső látásába, azaz a szem látásába, ez utóbbi nem képes felfogni és felismerni semmilyen tárgyat. A belső látás az, amely a szemen keresztül felismeri azokat a dolgokat, amelyeket a szem lát, nem pedig a szem, bármennyire is úgy tűnik. Mindebből láthatjuk, hogy mennyire az érzékek megtévesztésében van az ember, aki azt hiszi, hogy a szem lát, miközben valójában a szellemének látása, vagyis a belső látás az, amely a szemen keresztül lát.

\[2\] A szellemek, akik velem voltak, az én szememen keresztül látták a világi dolgokat úgy, ahogyan én (1880. sz.). Mégis néhányuk, akik még az érzékek megtévesztésében voltak, azt feltételezték, hogy ők a saját szemükön keresztül látnak, de megmutatták nekik, hogy nem így van: amikor a szemem becsukódott, semmit sem láttak ebben az atmoszferikus világban. Ugyanez van az emberrel: a szelleme lát, nem a szeme; a szellem lát a szemen keresztül. Ugyanez van az álmokban, melyekben az ember néha úgy lát, mint nappal. A helyzet teljesen ugyanaz a belső vagy szellemi látás vonatkozásában: ez sem magától lát, hanem egy még belsőbb látástól, vagyis az ember észbelijétől. Sőt, az sem lát magától, hanem a még belsőbb látásból, amely a belső emberé (1940. sz.). Még ez sem lát magától, ugyanis az Úr az, aki lát a belső emberen keresztül, és Ő az Egyetlen, aki lát, mert Ő az Egyetlen, aki él, és Ő az, aki megadja az embernek a képességet, hogy lásson; ily módon úgy tűnik az embernek, hogy magától lát. Ez a helyzet a befolyással.

AC 1955. „Mert monda: Avagy nem e helyen láttam a látomás után?” Ez jelenti a külső ember életébe való befolyást az észbeli, mint közvetítő eszköz nélkül, ami nyilvánvaló az „e helyen láttam a látomás után” jelentéséből. Az „e helyen láttam a látomás után” jelenti, hogy látni a belsőből vagy magasabból. Belső értelemben ugyanis azt, ami belül vagy felül van, a betű szerint értelemben az „után” fejezi ki. Amikor az, ami belül vagy felül van, úgy tűnik, hogy kívül és alul van. Hágár az, aki itt beszél; és Hágár, ahogy előzőleg megmutattuk, az ismeretanyag életét jelenti, amely a külső emberhez tartozik. Mivel az első észbeli ebből az életből eredt, az Úr látta az okot, hogy így tegyen, és ezt látta a külső emberében lévő belső emberéből, méghozzá az észbeli, mint közvetítő nélkül. Mindenki láthatja, hogy ezek a szavak titkot rejtenek, mégpedig azon egyszerű meggondolásból, hogy senki sem tudhatja, hogy mit jelent az „e helyen láttam a látomás után”, kizárólag a belső értelemből, amelyben kell, hogy legyenek olyan dolgok, amiket nem lehet úgy megmagyarázni, hogy megértsük, csak az olyan elképzelések eszközeivel, mint azoké az angyaloké, akik nem a szavakhoz nyúlnak, hanem a szavak értelméhez, és teljesen eltekintenek az anyagi elképzelésektől, melyből a szavak értelmének elképzelései erednek. Az előttünk lévő dolgokra vonatkozólag, mely oly homályosnak tűnik az ember számára, az angyaloknak elképzelése oly világos és eltérő, és olyan sok ábrázolással gazdag, hogy ha csak egy kis részét is írnánk le, egy kötetet megtöltene.

AC 1956. „Annakokáért nevezé azt a forrást.” Ez jelenti az igazság eredendő állapotát, ez nyilvánvaló abból, amit elmondtunk; valamint a „forrás” jelentéséből, ami az igazság (fent elmagyaráztuk, 1927. sz.). Mivel ez az igazság nem volt látható az észbeliben, hanem az észbeli alatt volt, ezért az eredeti nyelven a „forrás” szó itt különbözik attól a „forrás” szótól, amely korábban volt, valamint különbözik a forrás általános szavától is.

AC 1957. „Lakhai Rói forrásának.” Ez jelenti az így tisztán látható igazságot, abból is nyilvánvaló, amit már elmondtunk, vagyis hogy az Úr tisztán látta, hogy mi volt a helyzet az észbelijének igazságával: az nem volt jó. Az Úr belsőbb emberét, melyből ezt látta, „Lakhai Róinak” hívják, mert az csatlakozott a belső emberhez, aki Jehova volt, aki egyedül él és egyedül lát (1954. sz.).

AC 1958. „Ott van Kádes és Béred között.” Ez jelenti annak minőségét, vagyis hogy látta, milyen minőségű volt ez az igazság, és milyen minőségű volt az észbeli – nyilvánvaló „Kádes” és „Béred” jelentéséből. Azt, hogy „Kádes” jelenti az igazságot és az igazságért való küzdelmeket, előzőleg megmutattuk (1678. sz.). „Béred” pedig azt jelenti, ami alatta van, így az ismeretanyag formájában megjelenő igazságot, amelyből az észbeli is ered. Azt, hogy az Igében lévő nevek valódi dolgokat jelentenek, fent láthattuk (1876., 1888., 1889., 1224., 1264. sz.).

AC 1959. 15. vers. _És fiat szűle Hágár Ábrámnak, és nevezé Ábrám az ő fiának nevét, a kit Hágár szűl vala néki, Ismáelnek._ „És fiat szűle Hágár Ábrámnak” jelenti az ebből az egyesülésből és fogantatásból született észbeli embert; „és nevezé Ábrám az ő fiának nevét, a kit Hágár szűl vala néki, Ismáelnek” jelenti annak minőségét.

AC 1960. „És fiat szűle Hágár Ábrámnak.” Ez jelenti az ebből az egyesülésből és fogantatásból született észbeli embert, ami nyilvánvaló „Hágár”, „Ábrám” és a „fiú” képviseletéből és jelentéséből. Azt, hogy „Hágár” jelenti az ismeretanyag hatásainak életét a külső emberben, fent elmondtuk (1895., 1896. sz.). Azt is, hogy „Ábrám” jelenti az Úr belső emberét (1893., 1950. sz.), valamint hogy a „fiú” jelenti az igazságot, és így azt az igazságot, amely az észbelié (264., 489., 491., 533., 1147. sz.). Ezért az, hogy „Hágár fiat szült Ábrámnak” jelenti az észbeli embert, aki ebből az egyesülésből és fogantatásból született. Ilyen értelemmé változik a betű szerinti értelem, amikor eléri az angyalokat, vagy amikor az angyalok jelenlétében van.

AC 1961. „És nevezé Ábrám az ő fiának nevét, a kit Hágár szűl vala néki, Ismáelnek.” Ez jelenti annak minőségét, ez nyilvánvaló a „nevezé a nevét” jelentéséből, ami szerint tudja, hogy milyen a szóban forgó dolog minősége (144., 145., 1754. sz.). Valamint „Ismáel” képviseletéből és jelentéséből, aki az észbeli igazság, melyet a 11. és 12. versben írtak le ezekkel a szavakkal: „nevezd nevét Ismáelnek, mivelhogy meghallá Isten a te nyomorúságodat. Az pedig vadtermészetű ember lesz: az ő keze mindenek ellen, és mindenek keze ő ellene; és minden ő atyjafiának ellenébe üti fel sátorát” – e szavak jelentéséért lásd a versek tartalmának magyarázatát. Ennek az észbelinek minőségét írják itt le.

AC 1962. 16. vers. _Ábrám pedig nyolczvanhat esztendős vala, a mikor Hágár Ismáelt szűlé Ábrámnak._ „Ábrám pedig nyolczvanhat esztendős vala” jelenti az Úr állapotát a mennyei jóság vonatkozásában, melyet a kísértések elleni harcban szerzett meg; „a mikor Hágár Ismáelt szűlé Ábrámnak” jelenti azt, amikor az ismeretanyag hatásának élete előhozza az észbelit.

AC 1963. „Ábrám pedig nyolczvanhat esztendős vala.” Ez jelenti az Úr állapotát a mennyei jóság vonatkozásában, melyet a kísértések elleni harcban szerzett meg, ami nyilvánvaló a „nyolcvan” jelentéséből, mely szám nagyrészt ugyanazt foglalja magába, mint a „negyven”. Ezek a számok jelentik a kísértéseket, amit már megmutattunk (730., 862. sz.), valamint a „hat” jelentéséből, amely a küzdelem, amit már szintén megmutattunk (730., 737., 900. sz.). Továbbá a „tíz” jelentéséből, ami a maradványok (576. sz.), mely maradványok az Úr esetében a mennyei jóság birtoklásai voltak, mely által egyesült az Emberi Lényege az Isteni Lényegével (1906. sz. a végén). E három szám a nyolcvanhatos szám összetevői, melyekben az ilyen dolgok vannak benne, ezért jelenti az Úr állapotát a mennyei jóság vonatkozásában, melyet a kísértések elleni harcban szerzett meg. Az Igében ugyanis minden szám valódi dolgokat jelent (482., 487., 575., 647., 648., 755., 813. sz.). Ebben az esetben az említett számok az évek számai, és mivel ezeket történelmi kapcsolatban is említették Ábrámmal, úgy tűnik, mintha nem jelentenének ilyen dolgokat. Azonban semmit sem írtak le az Igében, mely nem kerül szellemi és mennyei értelembe, amikor eljut az angyalokhoz. Az angyaloknak nincs másuk, mint szellemi és mennyei elképzelésük, és mikor az ember olvassa az Igét, az angyalok sohasem tudják vagy észlelik, hogy mi a „nyolcvanhat”, és nem törődnek azzal, hogy hány éves volt Ábrám, amikor Hágár megszülte Ismáelt. Amikor az ilyen számokat olvassák, azonnal a számok által tartalmazott dolgok jönnek elő nekik, és ugyanez a helyzet minden más kifejezéssel, ahogyan ők megmagyarázták belső értelemben.

AC 1964. „A mikor Hágár Ismáelt szűlé Ábrámnak.” Ez jelenti azt, amikor az ismeretanyag hatásának élete előhozza az észbelit, ez nyilvánvaló „Hágár” jelentéséből, ami az ismeretanyag hatásának élete. Valamint „Ismáel” jelentéséből, aki az első megfogant észbeli, amivel fent foglalkoztunk. Ebben a fejezetben a téma, amivel foglalkoznak, az ember észbelije, és mivel az észbeli minőségét írják le, amikor kizárólag az igazságok alkották azt, valamint amikor a jóságok és igazságok a jóságból eredtek, ezért tudható, hogy az nem lehetséges, hogy az észbeli a tudástól (scientifica et cognitiones) függetlenül fogan és születik meg, vagyis alakul ki, hanem ezeket a tudásokat célként használják, és amikor használják, életük célként szolgál. Minden élet a használathoz tartozik, mert az a célokhoz tartozik, ezért hacsak a tudást nem a használat életének kedvéért szerzik meg, azok nem fontosak, mert haszontalanok.

\[2\] Egyedül ezekből a tudásokból, a használat élete nélkül, az észbeli olyanná válik, ahogy itt leírták: hasonlít a vadszamárhoz, mogorva, kötekedő, és sivár, száraz élet jellemzi, az igazság szeretetének egy fajtája, melyet az önszeretet mocskol be. Azonban, amikor ezeket a tudásokat célként használják, életet kapnak a használattól, méghozzá olyan minőségű életet, amilyen a használat. Azok, akik tudást szereznek annak érdekében, hogy tökéletesíthessék magukat a szeretet hitében – mert az őszinte és igaz hit az Úr és felebarát iránti szeretet –, minden használat hasznában vannak, és szellemi és mennyei életet kapnak az Úrtól. Amikor ebben az életben vannak, képesek arra, hogy észleljék az Úr királyságának minden dolgát. Ebben az életben van minden angyal, és mivel ebben az életben vannak, értelemben és bölcsességben vannak.

AC 1965. Ezek azon dolgok belső értelmei, amelyeket ez a fejezet tartalmaz Ábrámra, Hágárra és Ismáelre vonatkozóan. Milyen bőséges ez az értelem, vagyis mennyi megszámlálhatatlan dolgot tartalmaz, látható csupán annak figyelembevételéből, hogy belső értelemben az Igében lévő minden dolog, mind általánosságban, mind részleteiben az Úrra vonatkozik és az Úrral foglalkozik – az Ige életéért, mert maga az Ige ebből van. Ezenkívül belső értelemben az Ő királyságával is foglalkoznak a mennyekben és az Ő királyságával a földön, mely az egyház. Ugyanúgy foglalkoznak mindenkivel, akiben az Úr királysága van, valamint foglalkoznak mindennel általánosságban, ami mennyei és szellemi, mert mindez az Úrtól van. Ezért Ábrám a mennyei egyházat, a mennyei embert, és magát a mennyeit stb. is képviseli. Azonban a magyarázatot kiterjeszteni mindezekre túl unalmas lenne.

LÁTOMÁSOK ÉS ÁLMOK, BELEÉRTVE AZ IGÉBEN LÉVŐ PRÓFÉTAI LÁTOMÁSOKAT ÉS ÁLMOKAT

AC 1966. Kevesen tudják, hogy mi a helyzet a látomásokkal, és mely látomások valódiak. Azonban mivel én pár évig majdnem folyamatosan azokkal voltam, akik a másvilágon vannak és ott hihetetlen dolgokat láttam, ezért tapasztalatok révén tájékoztattak engem a látomásokról és álmokról, melyeket a következőkben mondhatok el.

AC 1967. Sokat mondtak el bizonyok személyek látomásairól, akik kijelentették, hogy számos dolgot láttak, és akik tényleg látták is azokat, de csak a képzeletükben. Róluk kioktattak engem, és azt is megmutatták, hogy hol foglalnak helyet. Vannak szellemek, akik a képzelet eszközével olyan látomást hoznak létre, mintha az valóságos lenne. Például, ha valami látható árnyékban, holdfénynél, vagy akár nappal, amennyiben a tárgy sötétben van, ezek a szellemek a szemlélő agyát mereven és folyamatosan valamilyen dolog gondolatában tartják, legyen az állat, szörnyeteg, vadon vagy bármilyen más dolog. Addig, amíg az agyat ebben a gondolatban tartják, a képzelet egyre nő, olyan magas szintre, hogy a személyt meggyőzik, és úgy látja, mintha az a dolog tényleg ott lenne, bár nincs ott semmi, csak a képzeletük játszik. Ezek a dolgok azokkal fordulnak elő, akik engednek a képzeletnek, behódolnak agyuk gyengeségének, és ezért hiszékennyé válnak. Ők a látomásos emberek.

AC 1968. A vakbuzgó szellemek hasonlóak, de ezek látomásai a dolgokról hihetőek; ezekről meg vannak győződve és másokat is oly erősen meggyőznek, hogy készek megesküdni, hogy ami hamis az igaz, és hogy a megtévesztés valóság. A szellemek e természetéről sok dolgot tapasztalatból lehet elmesélni, de az Úr Isteni könyörületességéből alaposan foglalkozunk vele. Földi életükben meggyőződésből és hamis elvekből felvették ezt a természetet.

AC 1969. A másvilágon a gonosz szellemek alig mások, mint érzéki vágyak és képzelődések.

Nem szereztek maguknak más életet. Képzelődésük olyan, hogy semmi mást nem érzékelnek, minthogy tényleg ez a valóság. Az emberek képzelődését nem lehet összehasonlítani az övékével, mert állapotuk meghaladja az emberét még az ilyen dolgok vonatkozásában is. Az ilyen képzelődések örökké megmaradnak a pokolbelieknél, akik között van olyan, aki a képzelgések segítségével borzasztóan gyötör egy másikat.

AC 1970. A valódi látomások ilyen ténylegesen létező dolgok látomását vagy látását jelentik a másvilágon, melyek a szellem szemével és nem a test szemével látható valódi dolgok. Akkor jelennek meg az embernek, amikor a belső látását (vagyis a szellem látását) az Úr megnyitja, és ebbe érkezik, amikor testétől megszabadulva a másvilágba lép. Az ember ugyanis testbe öltöztetett szellem. Ilyenek voltak a próféták látomásai. Amikor ez a látás megnyílik, akkor azok a dolgok, melyek valóságosan léteznek a szellemekkel, tisztábban láthatók, mint bármi a déli napfényben ezen a világon. Nem csak a képviselt dolgok, de maguk a szellemek is, ezenkívül észlelhető az is, kik és mik ők, hol vannak, mikor jönnek, hová mennek, milyen a hangulatuk, milyen a meggyőződésük, sőt, milyen hitűek (1388., 1394. sz.). Ezt igazolta az élő beszéd, pontosan úgy, mintha emberi beszéd lenne, ám ez mentes volt minden megtévesztéstől.

AC 1971. A látomások, melyek megjelennek a jó szellemek előtt, a mennyben lévő dolgok képviselői. Amikor ugyanis az angyalok előtt lévő mennybéli dolgok a szellemek világába kerülnek, képviselővé válnak, amelyekből és amelyekben tisztán látható, hogy mit jelentenek. Az ilyen dolgok örökké a jó szellemekkel vannak, és olyan szépek és kellemesek, hogy azt el sem lehet mondani.

AC 1972. A látomások, vagy inkább látások, melyek a szellem szeme előtt jelennek meg, nem pedig a test szeme előtt, egyre belsőbbek. Amit a szellemvilágban láttam, azt tisztán láttam; az angyali szellemek világában lévő dolgokat homályosabban, és még homályosabban az angyalok mennyében. Szellemem látása ritkán nyílt meg ennyire, de egy bizonyos észlelés által, melynek természetét nem lehet leírni, valamint gyakran közvetítő szellemeken keresztül megadatott nekem, hogy tudjam, mit mondanak. Az ott lévő dolgok néha a menny fényének árnyalatában jelentek meg, amely nem olyan, mind a földi fény árnyalata, mivel ez a fény gyengén és bizonytalanul nő a felfoghatatlanságából annak megfelelően, ahogy a megértés és látás által felfogható.

AC 1973. Túl unalmas lenne leírni a látomások minden fajtáját, mert olyan sok van belőlük. Bemutatásképpen leírok két látomást, amelyből kitűnik a jellegük, valamint az, hogy hogyan hatnak a szellemekre az általuk látott dolgok, és hogy hogyan szenvednek a gonosz szellemek, amikor ellopják tőlük a képességet, hogy lássák azokat a dolgokat, melyeket mások látnak és hallanak, ugyanis ők nem tudják elviselni, hogy bármilyen ilyen dolgot elvegyenek tőlük. A szellemeknek nincs ízlelésük, hanem helyette vágyuk, vagy egyfajta étvágyuk van a tudásra és tanulásra. Ez olyan, mintha az ételük lenne, mellyel táplálkoznak (1480. sz.). Aggodalmuk természete, mikor ezt az ételt elveszik tőlük, a következő példából látható.

AC 1974. Egy nyugtalan alvás után, hajnal körül, nagyon kellemes látványban volt részem. Teljesen friss babérkoszorúk voltak, igen szépen elrendezve, mintha élők lennének. Olyan formás és elegáns volt az elrendezésük, hogy lehetetlen elég kifejezően leírni a szépségüket, harmóniájukat és a belőlük érződő tökéletes boldogság érzetét. Két sorban voltak, kis távolságra egymástól, meglehetősen hosszan, és állandóan változtatták szépségük állapotát. Világosan látták a szellemek, még a gonosz szellemek is. Ezután még szebb látvány következett, amelyben mennyei boldogság volt, de ez csak halványan volt látható: kisgyermekek mennyei szórakozását láttam, mely leírhatatlan módon hatott az elmémre.

\[2\] Ezután beszéltem szellemekkel ezekről a látványokról, és ők bevallották, hogy az elsőt úgy látták, mint én, de a másodikat csak olyan halványan, hogy nem tudták megmondani, mi volt az. Emiatt először méltatlankodtak, aztán ez fokozatosan átalakult irigységgé, mert állítólag ezt az angyalok és a kis gyermekek látták. Megadatott nekem, hogy érzékeljem irigységüket, úgyhogy a tanításom során semmi sem kerülte el a figyelmemet. Az irigységük jellege olyan volt, hogy nem csupán nagy bosszankodást okozott náluk, hanem szenvedést és belső fájdalmat is, és ez csak azért volt, mert ők nem látták a második látomást. Ennek következménye az volt, hogy az irigység különböző változatain estek át, mígnem szívük környékén fájdalmat éreztek.

\[3\] Mialatt ebben az állapotban voltak, beszéltem velük az irigységről, elmondva, hogy elégedettek lehetnének azzal, hogy látták az első látomást, és hogy képesek lehettek volna látni a másodikat is, ha jók lettek volna. Ez azonban felháborította őket, még jobban fokozva irigységüket egészen olyan mértékig, hogy ezután fájdalom nélkül el sem tudták viselni a dolog érintőleges felemlegetését sem. Az irigység állapotai és fejlődése, együtt azok mértékével, súlyosbodásával, valamint az ész és szív változó és vegyes gyötrelmeivel, leírhatatlanok. Megmutatták, hogy a bűnösök mennyire szenvednek az irigységtől, amikor távolról látják a jóság áldottságát még akkor is, ha csak gondolnak rá.

AC 1975. Az álmokra vonatkozóan tudható, hogy az Úr nemcsak látomások, hanem álmok által is felfedte a menny titkait a prófétáknak. Ezek az álmok ugyanolyan jelképesek és kifejezők voltak, mint a látomások, és szinte ugyanazt a minőséget képviselték. Ugyanúgy, mint a prófétáknak, másoknak is felfedték a dolgokat álmok által; ilyen például József álma, valamint azoké, akik börtönben voltak vele, a fáraó álmai, Nabukonodozoré és másoké. Ezekből látható, hogy az ilyenfajta, a látomásokkal egyenértékű álmok a mennyből jönnek azzal a különbséggel, hogy az álmok akkor fordulnak elő, mikor a test alszik, a látomások pedig akkor, amikor nem alszik. Megmutatták nekem, hogy a prófétai, valamint az Igében olvasható más álmok hogyan folynak, sőt, szállnak le a mennyből. Erre vonatkozóan tapasztalataim alapján mesélhetem a következő részleteket.

AC 1976. Három fajta álom van. Az első fajta az Úrtól jön, közvetve a mennyen keresztül. Ilyenek voltak a prófétai álmok, amelyekről szót ejtenek az Igében. A második fajta az angyali szellemeken keresztül érkezik, különösen azokon keresztül, akik elöl, jobbra fönt vannak, ahol a paradicsomi táj van. Innen eredtek a Legősibb Egyház embereinek tanulságos álmai (1122. sz.). A harmadik fajta a szellemeken keresztül jön, akik közel vannak akkor, amikor az ember alszik, és ezek is hasonlóképpen kifejezőek. A fantasztikus álmok azonban más forrásokból jönnek.

AC 1977. Annak érdekében, hogy teljesen megismerhessem, hogyan folynak be az álmok, elaltattak, és azt álmodtam, hogy egy hajó jött mindenféle ínyencségekkel és ízletes ételekkel megrakodva. A hajón lévő dolgok nem voltak láthatók, hanem elrakták őket. A hajón két felfegyverzett őr állt, mellettük pedig egy harmadik személy, aki a kapitány volt. A hajót egyfajta boltozatos dokkba irányították. Amikor felébredtem, az álomról gondolkoztam. Az angyali szellemek, akik fent, elöl jobbra voltak, megszólítottak és elmondták nekem, hogy ők mutatták meg az álmot. Annak érdekében, hogy biztosan tudjam, hogy az tőlük jött, álomszerű, ugyanakkor ébrenléti állapotba tettek. Különböző, kellemes és örömteli dolgokat mutattak, például egy ismeretlen kis állatot, amely feketés, fénylő sugarakhoz hasonlót szórt szét, melyek csodálatos gyorsasággal fúródtak bal szemembe. Különféle módon feldíszített embereket és kis gyermekeket, valamint többek között más, leírhatatlanul kellemes dolgokat is mutattak, amelyekről szintén beszéltem velük. Ezt nem egyszer, hanem többször is megtették, és mindegyik alkalommal élő hanggal tanítottak.

\[2\] Az ilyen álmokat a paradicsomi táj bejáratánál lévő angyali szellemek ültetik be, és megbízzák őket azzal a feladattal, hogy figyeljenek bizonyos embereket, amikor alszanak, hogy kevésbé háborgassák őket a gonosz szellemek. Feladatukat a legnagyobb örömmel teljesítik, így versengés van köztük, hogy ki legyen jelen, emellett szeretnek élvezetes és örömteli dolgokkal hatni az emberekre, melyeket azok lelki állapotában és értelmében látnak. Ők, akik angyali szellemekké válnak, azok közül származnak, akik a testi életben örömmel és szeretettel bírtak minden irányában, és a legnagyobb fájdalmat is elviselték, hogy mások életét örömtelivé tegyék. Amikor a hallást eléggé megnyitják, egy édesen árnyalt hangot lehet hallani tőlük, mintha a távolban énekelnének. Azt mondták, hogy az adott pillanatban nem tudják, honnan jönnek hozzájuk ilyen szépet és kellemeset képviselő dolgok, de én megtudtam, hogy a mennyből. A kisagy területéhez tartoznak, mert ahogy engem tájékoztattak, a kisagy ébren van az alvás idején, amikor a nagyagy alszik. Ebből a forrásból eredtek a Legősibb Egyház embereinek álmai, akik egyúttal azt is észlelték, mit jelentenek. Nagyrészt tőlük származott az ősök képviselete és jelentése, ami alól előjönnek a mélyen rejtett dolgok.

AC 1978. Ezenkívül vannak más szellemek, akik a mellkas bal oldalának területéhez tartoznak, és akik gyakran megzavarják őket ugyanúgy, mint mások, akiket semmibe vesznek.

AC 1979. Az ilyen álmok után gyakran megengedték nekem, hogy beszéljek a szellemekkel és angyalokkal, akik megmutatták azokat, és ők elmondták, hogy mit mutattak meg és mi az, amit láttam. Azonban az túl unalmas lenne, ha erről az összes tapasztalatomat elmondanám.

AC 1980. Érdemes megemlíteni, hogy amikor ébredés után hosszasan elmeséltem, mit láttam az álomban, akkor bizonyos angyali szellemek (nem azok, akikről fent szó volt) azt mondták, hogy amit én elmeséltem, az teljesen egybeesett és azonos volt azokkal a témákkal, amelyekről ők beszélgettek, és egyáltalán nem volt különbség. Azonban nem pontosan azok a dolgok voltak, amiket ők megbeszéltek, hanem ugyanazoknak a dolgoknak képviselői, melyekké az ő elképzeléseik váltak a szellemvilágban. A szellemvilágban az angyalok elképzelései képviseletivé válnak, ezért minden egyes és összes dolog, amiről beszélnek, így képviselve jelentek meg az álomban. Azt mondták továbbá, hogy ugyanaz a beszélgetés más képviseleti dologgá válhat – akár hasonlóvá, akár teljesen mássá, határtalan változatosságban. Annak oka, hogy általam leírtakká váltak, az volt, hogy a körülöttem lévő szellemek állapota és a saját akkori állapotom szerint történt. Egyszóval, nagyon sok különböző álom jöhet le és jelenhet meg ugyanabból a beszélgetésből, azaz ugyanabból az eredetből, mert – ahogy mondtam – az ember emlékezetében lévő dolgok és a benyomások befogadó edények, melyben az elképzelések a forma változatai és az állapot változásai szerint változnak és érkeznek meg jelképes dolgokként.

AC 1981. Elmondhatok még egy hasonló példát. Álmodtam egy gyakori álmot. Amikor felébredtem, elmeséltem az elejétől a végéig. Az angyalok azt mondták, hogy pontosan egybeesik azzal, amit ők beszéltek. Nem mintha az álmomban látott dolgok ugyanazok lettek volna, ugyanis teljesen különböztek, olyan dolgok lévén, melyekké társalgásuk gondolatai váltak, hanem oly módon, hogy minden részükben, hiánytalanul jelképesek és megegyezőek voltak. Aztán a befolyásról beszéltem velük; arról, hogyan folynak be és váltakoznak ezek a dolgok. Volt egy személy, akiről azt gondoltam, hogy természetes igazságban van, mely elképzelést életének cselekedeteiből merítettem. Volt egy beszélgetés az angyalok között a természetes igazságról, amelyet számomra ez a személy képviselt benne. Az általa az álmomban mondott és tett jelképes dolgok az angyalok egymás közti beszélgetésének rendjében következtek. Mégsem volt semmi pontosan ugyanaz.

AC 1982. Nemrégiben néhány lélek a földről, akik arra vágytak, hogy lássák az Úr dicsőségét, mielőtt alkalmassá teszik őket arra, hogy bebocsátassanak, a külső értelem és alsóbb adottságok vonatkozásában elcsendesültek egyfajta édes álomban, majd belső értelmük és adottságaik az ébrenlét magasabb fokára emelkedtek, így bebocsáttattak a menny dicsőségébe, de amikor helyreállt az ébrenlét a külső értelemben és adottságokban, visszatértek az előző állapotukba.

AC 1983. A gonosz szellemek igen hevesen kívánják, és égnek a vágytól, hogy megfertőzzék és megtámadják az embert, amikor alszik, ám az Úr ilyenkor különösen védi az embert, mert a szeretet nem alszik. A megfertőzni próbáló szellemeket súlyosan megbüntetik. Gyakrabban hallottam büntetéseikről, mint ahogy az elmondhatnám. Ez a bal láb sarka alatti szaggatást jelentik, néha órákig (829., 957., 959. sz.). A szirének, akik belső boszorkányok, éjszaka különösen alattomosak, és akkor próbálják megfertőzni az ember belső gondolatait és hangulatát, de az Úr gyakran elzavarja őket az angyalok által, és végül elriasztják őket az igen kemény büntetések. Mocskos dolgokat mondva és hamisságokkal meggyőzve beszéltek másokkal is éjszaka, pontosan úgy, mintha belőlem és az én beszédemmel beszélnének, olyannyira, hogy nem lehetett megkülönböztetni az enyémtől.

\[2\] Egyszer nagyon édesen aludtam, melyben kizárólag kellemes nyugalom volt. Amikor felébredtem, néhány jó szellem elkezdett dorgálni engem, mert (ahogy mondták) olyan kegyetlenül elárasztottam őket, hogy azt feltételezték, hogy a pokolban vannak – engem hibáztattak. Azt válaszoltam nekik, hogy én semmit sem tudok erről a dologról, mert nagyon nyugodtan aludtam, úgyhogy nem lehetséges, hogy nyugtalanítottam őket. Csodálkozva ezen, végül észlelték, hogy ez a szirének varázslata volt. Aztán valami hasonlót mutattak nekem, így megismerhettem a szirének jellemét.

\[3\] Ők főleg nőneműek, akik a testi életben azt tanulmányozták, hogyan csábítsák magukhoz a férfiakat belső ravaszsággal és külső dolgok eszközeivel befurakodva, minden lehetséges módon rabul ejtve alacsonyabb értelmüket, beleártva magukat mindegyikük hangulatába és örömébe, de gonosz céllal, főleg, hogy parancsolgassanak. Ezért ilyen természetűek a másvilágon, hogy képesnek tartják magukat arra, hogy bármit megtegyenek, magukba szívva és kitalálva különböző furfangokat, melyeket olyan könnyen felszívnak, mint szivacs a vizet, legyen az tiszta vagy mocskos. Így szívják magukba és cselekszenek mind világi, mind szent dolgokat azzal a céllal, hogy – mint mondtuk –parancsolgassanak. Biztosították nekem, hogy észleljem a belsőjüket, és lássam milyen bolondok, házasságtöréssel és gyűlölettel bemocskolva. Szintén megadatott nekem, hogy észleljem milyen erőteljes a hatásuk a környezetükben. Belsőjüket a meggyőzésnek rendelik alá annak érdekében, hogy az az általuk elérni akart dolgok érdekében szövetkezhessen a külsőjükkel. Így kényszerítik erőszakkal szellemeket arra, hogy pontosan úgy gondolkodjanak, ahogyan ők.

\[4\] Nincs vita velük kapcsolatban, de bizonyos fajta egyidejű érveléseket használnak, amelyeket belélegeznek a személy gonosz hatásaiba, és úgy működnek, hogy a természetes hajlamhoz igazítják magukat, így mások alsóbb elméjébe kerülnek, akiket onnantól kezdve ők vezetnek, és meggyőzéssel vagy legyűrik, vagy rabul ejtik őket. Semmi mást nem tanulmányoznak, csak a tudat lerombolását, és amikor lerombolták azt, birtokba veszik az ember belsőit, és még gyötrik is a férfiakat, bár ennek ők nincsenek tudatában. Ma nem külső kínzások vannak, mint korábban, hanem belsők, melyeket ennek a rétegnek a szellemei végeznek. Akiknek nincs tudatuk, ily módon megszállottá válnak. Belső gondolataik egy bizonyos módon őrültek, de ezeket elrejti és takarja egyfajta méltóságteljes külső viselkedés és színlelt becsületesség a saját becsületük, hasznuk és jó hírnevük érdekében. Ezt tudhatnák az ilyen emberek, ha figyelmet szentelnének gondolataiknak.

MÓZES I. KÖNYVE 17. fejezet

AC 1984. Kevés ember hiszi el, hogy az Igében létezik egy belső értelem, amely a betűből nem látható, mert az olyan távoli a betű szerinti értelemtől, mint amilyen távol van a menny a földtől. Azt azonban, hogy a betű szerint értelem ilyen dolgokat tartalmaz, amelyek titkokat képviselnek és jelentenek, senki sem láthatja, kivéve az Urat és az Ő angyalait. A betű szerinti értelem olyan kapcsolatban áll a belső értelemmel, mint az emberi test a lélekkel. Mialatt az ember a testében van és testi dolgokra gondol, szinte semmit sem tud a lélekről. A test működése különbözik a lélekétől; olyannyira más, ha a lélek működését felfednék, nem fogadnák el. A helyzet ugyanez az Ige belsőivel: a lelke, vagyis élete, a belsőjében van, és ezek egyedül az Úrra, a királyságára, az egyházra, valamint azokra az emberben lévő dolgokra vonatkoznak, melyek a királyságához és az egyházhoz tartoznak. Amikor ezeket figyelembe veszik, az az Úr Igéje, és ebben az esetben élet van benne. Azt, hogy valóban ez a helyzet, sok dolog igazolja az első részben, és megadatott nekem, hogy bizonyossággal tudjam. A testi és világi dolgokra vonatkozó elképzeléseket nem lehetséges átadni az angyaloknak, hanem félreteszik, és teljesen eltávolítják az első küszöbnél, ahogy elhagyják az embert, ahogy az első részben látható, magából a tapasztalatból (1769-1772. sz.) és abból, hogyan változnak (1872-1876. sz.).

\[2\] Ez elég nyilvánvaló lehet nagyon sok dologból az Igében, amely egyáltalán nem érthető a betű szerinti értelemben, és amelyet nem fogadtak volna el, mint az Úr Igéjét, ha nem ilyen lenne benne a lélek és az élet. Akibe nem nevelték bele csecsemőkortól azt a hitet, hogy az Ige sugalmazott, és ezért szent, annak ez nem tűnne Isteninek. Ki tudhatná a betű szerinti értelemből, hogy mit jelentenek azok a szavak, amelyeket Jákob mondott fiainak a halála előtt:

_„Dán kígyó lesz az úton, szarvaskígyó az ösvényen, mely a ló körmébe harap, hogy lovagja hanyatt esik.”_ (Mózes I. könyve 49:17)

Mit jelent, hogy Gádot had háborgatja, majd ő hág annak sarkába (Mózes I. könyve 49:19); hogy Nafthali, gyorslábú szarvas, az ő beszéde kedves (Mózes I. könyve 49:21); hogy Júda szőlőtőhöz köti szamarát, és nemes venyigéhez szamara vemhét, ruháját borban mossa, felöltőjét a szőlő vérében, bortól veresek szemei, tejtől fehérek fogai (Mózes I. könyve 49:11, 12); és ugyanez a helyzet nagyon sok passzusban a prófétáknál. Amit ezek a dolgok jelentenek, kizárólag belső értelemben jelenhetnek meg, amelyben a dolgok mind általánosságban, mind részleteikben összetartoznak a legszebb rend szerint.

\[3\] Ugyanez a helyzet mindazzal, amit az Úr mondott a múltról:

_„Mindjárt pedig ama napok nyomorúságai után a nap elsötétedik, és a hold nem fénylik, és a csillagok az égről lehullanak, és az egeknek erősségei megrendülnek. És akkor feltetszik az ember Fiának jele az égen. És akkor sír a föld minden nemzetsége”_ (Máté 24:29, 30)

Ezek a szavak semmi esetre sem jelentik a nap és a hold elsötétedését, sem a csillagok lehullását az égről, sem a nemzetségek sírását. Az emberszeretet és a hitet jelentik, mert belső értelemben ezek a „nap és hold”, és ezek sötétednek el. A jó és az igazság ismeretét is jelentik, ezek pedig a „csillagok”, melyeket itt az „egek erősségének” neveznek, és melyek lehullnak és megrendülnek. Ugyanez történik a hit minden dolgával, amely a „föld nemzetségei”. Ezeket mutattuk meg a 31., 32., 1053., 1529-1531. és 1808. számok alatt. Ebből a néhány dologból látható az Ige belső értelmének természete, valamint az is, hogy távol, néhány helyen nagyon távol áll a betű szerinti értelemtől. Azonban még a betű szerinti értelem is képvisel igazságokat, és előhozza az igazság megjelenéseit, melyben az ember lehet, amikor nincs az igazság fényében.

MÓZES I. KÖNYVE 17:1-27

1\. Mikor Ábrám kilenczvenkilencz esztendős vala, megjelenék az Úr Ábrámnak, és monda néki: Én a mindenható Isten vagyok, járj én előttem, és légy tökéletes.

2\. És megkötöm az én szövetségemet én közöttem és te közötted: és felette igen megsokasítlak téged.

3\. És arczára borúla Ábrám; az Isten pedig szóla őnéki, mondván:

4\. A mi engem illet, imhol az én szövetségem te veled, hogy népek sokaságának atyjává leszesz.

5\. És ne neveztessék ezután a te neved Ábrámnak, hanem legyen a te neved Ábrahám, mert népek sokaságának atyjává teszlek téged.

6\. És felette igen megsokasítalak téged; és népekké teszlek, és királyok is származnak tőled.

7\. És megállapítom az én szövetségemet én közöttem és te közötted, és te utánad a te magod között annak nemzedékei szerint örök szövetségűl, hogy legyek tenéked Istened, és a te magodnak te utánad.

8\. És adom tenéked és a te magodnak te utánnad a te bujdosásod földét, Kanaánnak egész földét, örök birtokul; és Istenök lészek nékik.

9\. Annakfelette monda Isten Ábrahámnak: Te pedig az én szövetségemet megőrizzed, te és a te magod te utánad az ő nemzedékei szerint.

10\. Ez pedig az én szövetségem, melyet meg kell tartanotok én közöttem és ti közöttetek, és a te utánnad való magod között: minden férfi körűlmetéltessék nálatok.

11\. És metéljétek körűl a ti férfitestetek bőrének elejét, és az lesz az én közöttem és ti közöttetek való szövetségnek jele.

12\. Nyolcznapos korában körűlmetéltessék nálatok minden férfigyermek nemzedékeiteknél; akár háznál született, akár pénzen vásároltatott valamely idegentől, a ki nem a te magodból való.

13\. Körűlmetéltetvén körűlmetéltessék a házadban született és a pénzeden vett; és örökkévaló szövetségűl lesz az én szövetségem a ti testeteken.

14\. A körűlmetéletlen férfi pedig, a ki körűl nem metélteti az ő férfitestének bőrét, az ilyen lélek kivágattatik az ő népe közűl, mert felbontotta az én szövetségemet.

15\. És monda Isten Ábrahámnak: Szárainak, a te feleségednek nevét ne nevezd Szárainak, mert Sára az ő neve.

16\. És megáldom őt, és fiat is adok ő tőle néked, és megáldom, hogy legyen népekké; nemzetek királyai származzanak ő tőle.

17\. Ekkor arczára borúla Ábrahám, és nevete és gondolá az ő szívében: vajjon száz esztendős embernek lesz-é gyermeke? avagy Sára kilenczven esztendős lévén, szűlhet-é?

18\. És monda Ábrahám az Istennek: Vajha Ismáel élne te előtted.

19\. Az Isten pedig monda: Kétségnélkűl a te feleséged Sára szűl néked fiat, és nevezed annak nevét Izsáknak, és megerősítem az én szövetségemet ő vele örökkévaló szövetségűl az ő magvának ő utánna.

20\. Ismáel felől is meghallgattalak: Ímé megáldom őt, és megszaporítom őt és megsokasítom őt felette nagyon; tizenkét fejedelmet nemz, és nagy néppé teszem őt.

21\. Az én szövetségemet pedig megerősítem Izsákkal, kit néked szűl Sára ez időkorban a következő esztendőben.

22\. És elvégezé vele való beszédét, és felméne az Isten Ábrahámtól.

23\. Vevé azért Ábrahám Ismáelt az ő fiát, és háza minden szülöttét, és mind a pénzén vetteket, minden férfiat Ábrahám házanépe közűl és körűlmetélé férfitestöknek bőrét ugyanazon napon, a mikor szólott vala vele az Isten.

24\. Ábrahám pedig kilenczvenkilencz esztendős vala, mikor körűlmetélé az ő férfitestének bőrét.

25\. Ismáel pedig az ő fia tizenhárom esztendős vala, mikor körűlmetélék az ő férfitestének bőrét.

26\. Ugyanazon napon metéltetett körűl Ábrahám és Ismáel az ő fia.

27\. És házának minden férfi tagja, háza szülöttei és kik idegen embertől pénzen vásároltattak, vele együtt körűlmetéltetének.

A TARTALOM

AC 1985. A téma, amivel itt foglalkoznak, az Úr Isteni Lényegének egyesülése az Emberi Lényegével, és az Emberi Lényegének az Isteni Lényegével; valamint az Úr csatlakozása az Emberi Lényegén keresztül az emberi fajhoz.

AC 1986. Jehova megnyilatkozott az Úrnak az Emberijében (1. vers). Megjósolták az egyesülést (2. és 3. vers); vagyis az Istenit az Emberivel és az Emberit az Istenivel (4. és 5. vers). Minden jóság és igazság tőle van (6. vers). Az Isteni csatlakozása az emberi fajhoz így rajta keresztül jönne létre (7. vers). A mennyei királyság az Övé lenne, melyet azoknak adna, akik hisznek Benne (8. és 9. vers). De az embernek először el kell távolítania a szeretetét és bűnös érzéki vágyait, hogy megtisztuljon, és ezt képviseli és jelenti a körülmetélés (l0. és 11. vers). Ez a csatlakozás létrejönne mindazokkal, akik az egyházon belül vannak, és azokkal, akik kívül vannak (12. vers).

\[2\] Mindenképpen a megtisztulásnak kell elsőnek lennie; másképpen nincs csatlakozás, csak elkárhozás; mindezek után a csatlakozás nem jöhet létre, ha az ember erkölcstelenségben van (13. és 14. vers). Megjósolják az Emberi Lényeg egyesülését az Isteni Lényeggel, vagyis az igazságot a jósággal (15-17. vers). Megjósolják a csatlakozást azokhoz is, akik a hit igazságaiban vannak, vagyis, mindazokhoz, akik a mennyei egyházéi, valamint a szellemi egyházéi (18. és 19. vers). Az utóbbiakba beültetnék a hit jóságait (20. vers). Ezek a dolgok az Úrban lévő Emberi Lényeg és Isteni Lényeg egyesülése révén jönnek létre (21. vers). A jóslat vége (22. vers). Úgy kellett történnie, és így is történt (23-27. vers).

A BELSŐ ÉRTELEM

AC 1987. 1. vers. _Mikor Ábrám kilenczvenkilencz esztendős vala, megjelenék az Úr Ábrámnak, és monda néki: Én a mindenható Isten vagyok, járj én előttem, és légy tökéletes._

„Mikor Ábrám kilenczvenkilencz esztendős vala” jelenti azt az időt, mielőtt az Úr teljesen összekapcsolta a belső emberét az észbelivel; „Ábrám” jelenti az Urat ebben az állapotban és ebben a korban; „megjelenék az Úr Ábrámnak” jelenti a megnyilatkozást; „és monda néki” jelenti az észlelést; „Én a mindenható Isten vagyok” betű szerinti értelemben jelenti Ábrám Istenének nevét, mely névvel az Úr először jelent meg előttük; „járj én előttem” jelenti a hit igazságát; „és légy tökéletes” jelenti a jóságot.

AC 1988. „Mikor Ábrám kilenczvenkilencz esztendős vala.” Ez jelenti azt az időt, mielőtt az Úr teljesen összekapcsolta a belső emberét az észbelivel, ami nyilvánvaló a „kilenc” jelentéséből, tekintve, hogy a tíz előtt jön, vagy ami ugyanaz, a”kilencvenkilenc” a száz előtt; Ábrám ugyanis száz éves volt, amikor Izsák megszületett. Az Ige belső értelmének természete különösképpen az Igében előforduló számokból és nevekből látható. A benne lévő számok, bármik is legyenek, valódi dolgokat jelentenek, ahogy a nevek is. Egyáltalán semmi sincs az Igében, aminek ne lenne Isteni értelme, vagy ne bírna belső értelemmel. Az, hogy ez milyen távoli a betű szerinti értelemtől, különösen tisztán látható a számokból és a nevekből, mivel a mennyben ezeknek nem szentelnek figyelmet, csak azoknak a dolgoknak, amiket jelentenek. Például amikor a „hetes” szám fordul elő, a hét helyett az angyalok rögön a szentre gondolnak, mivel a „hét” azt jelenti, ami szent. Ez abból a tényből adódik, hogy a mennyei ember a „hetedik nap” vagy „Sabbat”, így az Úr „pihenése” (84-87., 395., 433., 716., 881. sz.). Hasonló a helyzet a többi számmal is, például a tizenkettővel. Amikor a „tizenkettő” előfordul, minden olyan elképzelés előjön az angyaloknál, ami a hithez tartozik, mert ezeket jelentette a „tizenkét törzs” (557. sz.). Azt, hogy az Igében számok valódi dolgokat jelentenek, lásd 482., 487., 488., 493., 575., 647., 648., 755., 813., 893. számokat.

\[2\] Ugyanez a helyzet a „kilencvenkilenc” számmal: ez a szám jelenti azt az időt, mielőtt az Úr teljesen összekapcsolta a belső emberét az észbelivel, ami nyilvánvaló a „száz év” jelentéséből, mely Ábrám kora volt, amikor Izsák megszületett. Izsák képviseli és jelenti az Úr észbeli emberét, aki csatlakozott a belső emberéhez, vagyis az Istenihez. Az Igében a „száz” ugyanazt jelenti, mint a „tíz”, mivel a tíz tízszerese, és a „tíz” a maradványokat jelenti (576. sz.). Fent látható, hogy mik a maradványok az emberben (468., 530., 561., 660., 1050. sz.), valamint az Úrban (1906. sz.). Ezeket a titkokat nem lehet jobban megmagyarázni, de mindenki levonhatja következtetését a témáról, miután először megismerkedett azzal, hogy mik a maradványok (ugyanis, hogy mik azok, napjainkban még ismeretlen). Az tudható, hogy az Úr esetében a maradványok jelentik az Isteni jóságokat, amelyeket magától, a saját erejével szerzett meg, és ennek révén egyesítette az Emberi Lényegét az Isteni Lényeggel.

\[3\] Mindebből láthatjuk, hogy mit jelent a „kilencvenkilenc”, mert ez a szám megelőzi a százat: ez jelenti azt az időt, mielőtt az Úr teljesen összekapcsolta a belső emberét az észbelivel. Az Úr esetében az első észbelit Ismáel képviselte; ennek az észbelinek a természetét korábban már megmutattuk (az előző, 16. fejezetben). De Izsák az Úr Isteni észbelijét képviseli, ahogy az a következőkből kiderül. Ábrám hosszú tartózkodásából Kánaán földjén (huszonnégy év, vagyis tíz évvel azelőtt, mielőtt Ismáel született, és tizenhárom évvel azután) anélkül, hogy felesége, Szárai fiat szült volna neki, valamint az ígéretből, hogy fiút kap, mikor kilencvenkilenc éves lesz, mindenki láthatja, hogy ezekben titok rejlik. A titok az volt, hogy ezért képviselhette az Úr Isteni Lényegének egyesülését az Emberi Lényegével; vagyis a belső emberének egyesülését, aki Jehova, az észbelijével.

AC 1989. Az, hogy „Ábrám” jelenti az Urat ebben az állapotban és ebben a korban, nyilvánvaló abból, amit Ábrámra vonatkozóan már elmondtunk. Belső értelemben Ábrám az Urat képviseli, mert amikor őt említik az Igében, nem más Ábrámot értenek rajta a mennyben. Azok, akik az egyházon belül születtek, és Ábrámról az Igéből hallottak, a másvilágra lépésükkor valóban tudnak róla valamit. De mivel ő is olyan, mint a többi ember, és nem adhat nekik semmilyen segítséget, nem törődnek vele többé. Tájékoztatják őket, hogy „Ábrám” az Igében nem mást jelent, mint az Urat. Azonban az angyalok, akik mennyei elképzelésben vannak, és nem kötik azokat egyetlen emberhez sem, semmit sem tudnak Ábrámról. Ezért amikor az ember az Igét olvassa, és abban Ábrámot említik, ők nem mást észlelnek, mint az Urat; és amikor a most előttünk lévő szavakat olvassák, az Urat abban az állapotban és korban észlelik. Jehova itt Ábrámmal, vagyis az Úrral beszél.

AC 1990. „Megjelenék az Úr Ábrámnak.” Ez jelenti a megnyilatkozást, ami magyarázat nélkül nyilvánvaló, mert ahogy előzőleg mondtuk, Ábrám az Urat képviseli. Az egész világon egyetlen egy ember sem látta Jehovát, az Úr Atyját, egyedül az Úr, ahogy maga mondta Jánosnál:

_„Az Istent soha senki nem látta; az egyszülött Fiú, a ki az Atya kebelében van, az jelentette ki őt_._”_ (János 1:18)

Újra:

_„Sem hangját nem hallottátok soha, sem ábrázatát nem láttátok”_ (János 5:37)

És újra:

_„Nem hogy az Atyát valaki látta, csak az, a ki Istentől van, az látta az Atyát_._”_ (János 6:46)

\[2\] Magát a Végtelent, mely minden menny felett és az emberhez tartozó legbelsőbb dolgokon túl van, nem lehet világosan megmutatni, csak az Isteni Emberin keresztül, mely egyedül az Úrhoz tartozik. Más forrásból nem lehetséges beszélni a Végtelenről azokkal, akik végesek, és ez is az oka, hogy amikor Jehova megjelent a Legősibb Egyház embereinek, azután az Ősi Egyháznak, mely az özönvíz után volt, majd újra Ábrahámnak és a prófétáknak, akkor mint ember jelent meg előttük. Ez volt az Úr, amit nyíltan tanít Jánosnál:

_Ábrahám a ti atyátok örvendezett, hogy meglátja az én napomat, látta is, és örült. Bizony, bizony mondom néktek: Mielőtt Ábrahám lett, én vagyok_. (János 8:56, 58)

A prófétáknál is – mint Dánielnél, aki látta az emberfiát (Dániel 7:13)

\[3\] Ezekből a fejezetekből látható, hogy a Végtelen Lény, aki Jehova, csak az Emberi Lényegen, így csak az Úron keresztül jelenhetett meg az embernek; ezért egyedül az Úrnak jelent meg. Ő jelen lehetett és csatlakozhatott az emberhez, miután az ember teljesen eltávolította magát az Istenitől, és belemerült a bűnös vágyakba, azaz a testi és világi dolgokba, ténylegesen magára vállalta az Emberi Lényeget a születés által, hogy mégis csatlakoztathassa a Végtelen Istenit a mostanra ennyire eltávolodott emberhez. Máskülönben az emberek örökre elpusztultak volna a kárhozat halálával. A Jehova megnyilatkozására vonatkozó többi titokról az Úr Emberijében, amikor a megalázás állapotában volt, mielőtt teljesen egyesítette volna az Emberi Lényét az Isteni Lényével, és megdicsőült volna, az Úr Isteni könyörületességéből a következőkben lesz szó, amennyiben azokat meg lehet érteni.

AC 1991. „És monda néki.” Ez jelenti az észlelést, ez nyilvánvaló az Úr észleléséből, mely Jehovától volt, és amelyről korábban volt szó (1919. sz.), valamint azért is, mert belső értelemben a „Jehova mondja” vagy „Isten mondja” jelenti az észlelést (1602., 1791., 1815., 1819., 1822. sz.).

AC 1992. „Én a mindenható Isten vagyok.” Az, hogy betű szerinti értelemben ez jelenti Ábrám Istenének nevét, mely névvel az Úr először jelent meg előttük, nyilvánvaló azokból a dolgokból, amelyeket az Ige Ábrámra és apjának házára vonatkozóan tartalmaz, amelyben más isteneket imádtak. Szíriában, ahonnan Ábrám jött, még léteztek az Ősi Egyház maradványai, és sok család megtartotta imádatát – ahogy az nyilvánvaló Éberről, aki ebből az országból való volt, és akitől a héber nemzetség származott – és hasonló módon megtartották „Jehova” nevét (1343. sz.). Valamint nyilvánvaló Bálám esetéből, aki Szíriából származott, áldozatokat ajánlott fel és Jehovát hívta Istenének. Látható, hogy Bálám Szíriából származott (Mózes IV. könyvel 23:7); hogy áldozatot mutatott be (Mózes IV. könyve 22:39, 40; 23:1-3, 14, 29); és hogy Jehovát Istenének nevezte (Mózes IV. könyve 22:8, 13, 18, 31; 23:8, 12, 16).

\[2\] Nem ez volt a helyzet Tháré, Ábrám és Nákhor atyjának házával, ez volt ugyanis a nemzetségek családjainak egyike, akik nemcsak elveszették”Jehova” nevét, hanem más isteneket is szolgáltak, és Jehova helyett Shaddait imádták, akit istenüknek hívtak. Nyilvánvaló, hogy elvesztették „Jehova” nevét (1343. sz.). Azt, hogy más isteneket szolgáltak, nyíltan kijelentették Józsuénél:

_És monda Józsué az egész népnek: Ezt mondja az Úr, Izráelnek Istene: A folyóvizen túl lakoztak régenten a ti atyáitok: Tháré, Ábrahámnak atyja és Nákhórnak atyja, és idegen isteneknek szolgáltak vala.  Azért hát féljétek az Urat, és szolgáljatok néki tökéletességgel és hűséggel; és hányjátok el az isteneket, a kiknek szolgáltak a ti atyáitok túl a folyóvizen és Égyiptomban, szolgáljatok az Úrnak. Hogyha pedig rossznak látjátok azt, hogy szolgáljatok az Úrnak: válaszszatok magatoknak még ma, a kit szolgáljatok; akár azokat az isteneket, a kiknek a ti atyáitok szolgáltak, a míg túl valának a folyóvizen, akár az Emoreusok isteneit_

(Józsué 24:2, 14, 15)

Az, hogy Nákhor, Ábrám fivére, és a tőle származó nemzetség más isteneket szolgált, egyértelműen kiderül Lábántól, a szírtől, aki Nákhor városában volt, és képeket vagy házi istenség szobrát imádta, amelyeket Ráchel vitt el (Mózes I. könyve 24:10; 31:19, 26, 32, 34) (1356. sz.) Jehova helyett Shaddait imádták, akit istenüknek hívták, amit világosan kijelentettek Mózesnél:

_„Ábrahámnak, Izsáknak és Jákóbnak úgy jelentem meg mint mindenható Isten, de az én Jehova nevemen nem voltam előttük ismeretes”_ (Mózes II. könyve 6:3)

\[3\] Mindebből láthatjuk, hogy korai férfikorában Ábrám, mint más pogányok, bálványimádó volt, és amíg Kánaán földjén élt, nem utasította el Shaddai istent, amely a betű szerinti értelemben Ábrám istenének nevét jelenti, és ezzel a névvel jelent meg először előttük (vagyis Ábrám, Izsák és Jákob előtt) az Úr, ahogy az nyilvánvaló abból a passzusból, amelyet az előbb idéztünk.

\[4\] Annak, oka, amiért az Úr hajlandó volt először „Shaddai” név alatt megjelenni előttük az, hogy az Úr semmiképpen sem kívánta hirtelen (még kevésbé egy pillanat alatt) lerombolni az imádatot, amely mindenkinél a csecsemőkora óta alakul ki. Ez a gyökereket tépte volna ki, és megsemmisítette volna a csodálat és imádat mélyen elültetett szent állapotát, amelyet az Úr sohasem tör meg, csak elhajlít. Az imádat csecsemőkortól gyökeret vert szent állapotának olyan a természete, hogy nem tudja elviselni az erőszakot, csak a finom és kedves elhajlítást. Ugyanez a helyzet azokkal a pogányokkal, akik testi életükben bálványokat imádtak, mégis kölcsönös emberszeretetben éltek. Mivel imádatuk szent állapota csecsemőkorukban gyökerezett, a másvilágon ezt nem azonnal, hanem folyamatosan veszik el. Azoknál ugyanis, akik kölcsönös emberszeretetben éltek, a hit jóságait és igazságait könnyen be lehet ültetni, és ők azután örömmel fogadják ezt, mivel az emberszeretet az egyetlen talaj. Ez volt a helyzet Ábrámmal, Izsákkal és Jákobbal is, akiknél az Úr eltűrte, hogy megtartsák a „Shaddai Isten” nevet; méghozzá olyannyira, hogy az mondta, hogy Ő Shaddai Isten; ez a név jelentéséből van.

\[5\] Néhány fordító Shaddait „Mindenhatónak” nevezi, mások „Mennydörgőnek”, de tulajdonképpen azt jelenti, hogy „Kísértő”, „Ellenőr”, a „kísértések utáni Jótevő” vagy „megpróbáltatások”, ahogy az nyilvánvaló Jób könyvéből, amely „Shaddait” oly gyakran említi, mert Jób megpróbáltatásokban és kísértésekben volt; ahogy a következő passzusokból látható:

_„Ímé, boldog ember az, a kit Isten megdorgál; azért a Mindenhatónak büntetését meg ne utáljad!”_ (Jób 5:17)

_„Mert a Mindenható nyilai vannak én bennem, a melyeknek mérge emészti az én lelkemet”_ (Jób 6:4)

_„Még ha elhagyja is a Mindenhatónak félelmét.”_ (Jób 6:14)

_„Azonban én a Mindenhatóval akarok szólani; Isten előtt kivánom védeni ügyemet”_ (Jób 13:3)

_„Mert az Isten ellen nyujtotta ki kezét, és erősködött a Mindenható ellen”_ (Jób 15:25)

_„Maga látja meg a maga veszedelmét, és a Mindenható haragjából iszik.”_ (Jób 21:20)

_„Mindenható! Nem foghatjuk meg őt; nagy az ő hatalma és ítélő ereje, és a tiszta igazságot el nem nyomja.”_ (Jób 37:22)

Jóelnél is:

_„Jaj ez a nap! Bizony közel van az Úrnak napja, és mint a pusztítás, úgy jön el a Mindenhatótól.”_ (Jóel 1:15)

Ugyanez látható magából a shaddai szóból, amely pusztaságot jelent, így kísértést is, mert a kísértés a pusztaság egy formája. Mivel azonban ez a név egy szíriai néptől ered, nem „Elohim Shaddainak”, hanem „El Shaddainak”, hívták, míg Jób egyszerűen „Shaddainak”, „Elnel” vagy „Istennek”, a neveket külön használva.

\[6\] Mivel a kísértések után vigasz van, azok az emberek a belőlük eredő jót is ugyanannak a Shaddainak tulajdonították (Jób 22:17, 23, 25, 26); mint ahogy az igazság megértését is, amelyet a kísértések eredményeztek (Jób 32:8; 33:4). Mivel Shaddait úgy tisztelték, mint az igazság istenét – a pusztaság, kísértés, gyötrelem és dorgálás nem a jóságé, hanem az igazságé –, és mert az Urat ő képviselte Ábrahám, Izsák és Jákob előtt, a nevet még a prófétáknál is megtartották; de náluk „Shaddai” igazságot jelent. Ahogy Ezékielnél:

_„És hallám szárnyaik zúgását, mint sok vizeknek zúgását, úgy mint a Mindenhatónak hangját, mikor járnak vala, zúgás hangját, mint valami tábornak zúgását”_ (Ezékiel 1:24)

És újra:

_„Pitvar betelék az Úr dicsőségének fényességével. És a Kérubok szárnyainak csattogása meghallaték a külső pitvarig, mint az erős Isten hangja, mikor beszél.”_ (Ezékiel 10:4, 5)

ahol „Jehova” jelenti a jót, „Shaddai” pedig az igazságot. Az Ige belső értelmében a „szárnyak” hasonló módon azokat a dolgokat jelentik, melyek az igazsághoz tartoznak.

\[7\] Továbbá Izsák és Jákob is hasonló értelemben említi Shaddai Istent, mint olyat, aki kísért és megszabadít a kísértéstől, azután jót tesz. Amikor Jákob Ézsau miatt menekült, Izsák azt mondta neki:

_„És adja néked az Ábrahám áldását, tenéked, és a te magodnak”_ (Mózes I. könyve 28:3)

Amikor Jákob fiai Egyiptomba szándékoztak menni gabonát vásárolni, és annyira féltették Józsefet, Jákob azt mondta nekik:

_„A mindenható Isten pedig engedje, hogy kedvet találjatok annál a férfiúnál, és bocsássa vissza ti veletek a másik atyátokfiát, és Benjámint”_ (Mózes I. könyve 43:14)

Jákob aztán hívta Izraelt, megáldotta Józsefet, aki jobban a kísértések vagy megpróbáltatások gonoszságaiban volt, mint fivérei, és félrevonva tőlük, azt mondta:

_„Atyád Istenétől, a ki segéljen; a mindenhatótól, a ki megáldjon”_ (Mózes I. könyve 49:25)

Mindez mutatja, hogy az Úr miért volt hajlandó képviseltetni magát Shaddai isten által, akit Ábrám imádott, és miért mondta „Shaddai Isten vagyok”, ahogy hasonló módon azután azt mondta Jákobnak „Én vagyok a mindenható Isten: növekedjél és sokasodjál” (Mózes I. könyve 35:11). A korábbi részekben, amikor a kísértésekkel foglalkoztunk belső értelemben, további ok is van erre.

\[8\] Ezek között az emberek között Shaddai imádata abból a tényből eredt – ahogy egy bizonyos nemzetség esetében is volt, amiről az Úr Isteni könyörületességéből a következőkben lesz szó, valamint az Ősi Egyházé tagjainak esetében is–, hogy gyakran hallották a szellemeket, akik megfeddték őket, és akik azután megvigasztalták őket. Azokat a szellemeket, akik megfeddték őket, bal oldalon, a kar alatt észlelték. Ilyenkor angyalok is jelen voltak a fejnél, akik irányították a szellemeket és enyhítették a korholást. Mivel a szellemek által mondottak között nem volt semmi, amit ne tekintettek volna Isteninek, a feddő szellemet „Shaddainak” nevezték. Mivel pedig azután megbocsátást is alkalmazott, „Shaddai istennek” hívták. Ebben az időben az emberek, a zsidók is, mivel nem ismerték az Ige belső értelmét, abban a vallásos hitben voltak, hogy minden gonoszság és kísértés, ahogy minden jóság és megbocsátás, az Úrtól jön, de hogy ez nem így van, látható a 245., 592., 696., 1093., 1874., 1875. számoknál.

AC 1993. „Járj én előttem.” Ez jelenti a hit igazságát, ami nyilvánvaló a „jár” jelentéséből, ami a hit igazsága szerint élni (519. sz.), valamint a járással kapcsolatban az „út” jelentéséből, amely az igazság (627. sz.).

AC 1994. „És légy tökéletes.” Ez jelenti az emberszeretet jóságát, ami nyilvánvaló a „tökéletesnek lenni” (integer) jelentéséből: igazságból jót cselekedni, vagyis az igazságtudatból, tehát emberszeretetből jót cselekedni, ugyanis az emberszeretet alakítja a tudatot – erre vonatkozóan lásd a 612. számot. Azonban mivel itt az Úrral foglalkoznak belső értelemben, a „tökéletes” az emberszeretet jóságát jelenti, mert a jóság az emberszeretetből ered – olyannyira, hogy az emberszeretetből eredő igazság maga a jóság.

AC 1995. 2. vers. _És megkötöm az én szövetségemet én közöttem és te közötted: és felette igen megsokasítlak téged._ „És megkötöm az én szövetségemet én közöttem és te közötted” jelenti a legbelső ember, mely Jehova volt, egyesülését a belsőbb emberrel; „és felette igen megsokasítlak téged” jelenti az igazság hatásának végtelen termékenységét.

AC 1996. „És megkötöm az én szövetségemet én közöttem és te közötted.” Ez jelenti a legbelső ember, mely Jehova volt, egyesülését a belsőbb emberrel; ez nyilvánvaló a „szövetség” jelentéséből, ami a csatlakozás. Bármikor említenek szövetséget Jehova és az ember között az Igében, belső értelemben semmi mást nem jelent a „szövetség”, mint az Úr csatlakozását az emberhez. A Jehova és Jákob leszármazottai között olyan gyakran kötött szövetségek semmi mást nem képviselnek; de ez igazolódott a 665., 666., 1023., 1038. és 1864. számban, ezért fölösleges lenne itt is igazolni. Az Úr belső embere Jehova volt, mert megtermékenyítette, de a belsőbb embert itt Ábrám képviseli. Ezért a „megkötöm az én szövetségemet én közöttem és te közötted” a belső ember, vagy Jehova egyesülését jelenti a belsőbb emberrel, azaz az Úr Emberi Lényegével.

AC 1997. „És felette igen megsokasítlak téged.” Ez jelenti az igazság hatásának végtelen termékenységét, ami látható a „megsokasítani” jelentéséből, mert az igazságról mondják (43., 55., 913. és 983. sz.); és mivel itt az Úrral foglalkoznak, ezért a jóságból eredő igazság végtelen termékenységét jelenti (1940. sz.). Két hatás van: a jóság hatása és az igazság hatása. A jóság hatása az, ha a jó szeretetéből teszünk jót, az igazság hatása pedig az, ha az igazság szeretetéből teszünk jót. Első pillantásra ez a két hatás ugyanannak tűnik, de valójában mind lényegileg, mind eredet szerint távol állnak egymástól. A jóság hatása, vagyis jót tenni a jó szeretetéből, tulajdonképpen az akaraté. Az igazság hatása, vagyis jót tenni az igazság szeretetéből tulajdonképpen a megértésé. Ez a két hatás ugyanolyan messze van egymástól, mint az akarat és a megértés. A jóság hatása a mennyei szeretetből van, míg az igazság hatása a szellemi szeretetből.

\[2\] A jóság hatásáról csupán a mennyei embernél lehet beszélni, az igazság hatásáról pedig a szellemi embernél. Mi a mennyei, vagy mennyei ember és mi a szellemi, vagy szellemi ember, előzőleg már elégségesen megmutattuk. A Legősibb Egyház, amely az özönvíz előtt létezett, a jóság hatásában volt, míg az Ősi Egyház, mely az özönvíz után létezett, az igazság hatásában. Az előző mennyei egyház volt, az utóbbi pedig szellemi egyház. Minden angyalt a mennyekben mennyeiként, vagy szellemiként különböztetnek meg. A mennyeiek azok, akik a jóság hatásában vannak, a szellemiek pedig azok, akik az igazság hatásában. Az előbbieknek az Úr napként jelenik meg, az utóbbiaknak pedig holdként (1529-1931. és 1838. sz.). Ez utóbbi hatást, az igazságét, az Úr egyesítette a jóság hatásával – amely a jó szeretetéből tenni jót –, amikor egyesítette az Emberi Lényeget az Isteni Lényeggel. Ezért a „felette igen megsokasítlak” jelenti a jóságból származó igazság végtelen termékenységét.

AC 1998. 3. vers. _És arczára borúla Ábrám; az Isten pedig szóla őnéki, mondván._ „És arczára borúla Ábrám” jelenti az imádatot; „az Isten pedig szóla őnéki, mondván” jelenti az észlelés fokát. Azért az „Isten” kifejezést használják, mert az Urat Shaddai Isten képviselte, akit Ábrám imádott, valamint azért, mert az igazsággal foglalkoznak, amely egyesülni fog a jósággal.

AC 1999. „És arczára borúla Ábrám.” Ez jelenti az imádatot, ami magyarázat nélkül nyilvánvaló. Az arcra borulás az imádat rítusa volt a Legősibb Egyházban, ezért az Ősieknél is, azért, mert az arc jelentette a legbelsőbbet, és megalázkodásuk állapotát képviselte az arcra borulás. A zsidó képviseleti egyházban általános szertartássá vált. Az igaz imádat, vagy a szív megalázkodása az arc földre borulásával jár az Úr előtt, mint az ebből természetesen fakadó viselkedés. A szív megalázkodásában benne van, hogy önmagát züllöttnek ismeri el, és ugyanakkor benne van az Úr végtelen könyörületességének elismerése azok iránt, akik ilyenek. Amikor a tudat elismeri ezt a két dolgot, az igazi tudat lefelé, a pokol felé esik, a test pedig leborul, és addig nem emelkedik fel, amíg az Úr fel nem emeli. Minden igaz megalázkodás során ez történik, azzal az észleléssel, hogy az Úr könyörületessége emel fel. Ilyen volt a Legősibb Egyház embereinek megalázkodása, de teljesen más a helyzet azzal az imádattal, amely nem a szív megalázkodásából jön (1153. sz.).

\[2\] Az, hogy az Úr imádta és imádkozott Jehovához, az Atyához, tudható a Zsoltárok könyvéből; úgy csinálta, mintha különálló lenne Magától, bár Jehova benne volt. Az állapot, melyben ekkor az Úr volt, a megalázkodás állapota volt. Gyenge ember volt akkor, aki az anyától származott, de amint ezt levetkőzte, és felvette az Istenit, más állapotba került, amelyet a megdicsőülés állapotának hívnak. Az előbbi állapotban úgy imádta Jehovát, mintha az különálló lenne; bár benne volt, mivel ahogy előzőleg mondtuk, a belsője Jehova volt. Az utóbbiban, vagyis a megdicsőülés állapotában Jehovával úgy beszélt, mint saját magával, mivel Ő maga volt Jehova.

\[3\] Csak akkor lehet megérteni, hogy mi a helyzet ezekkel a dolgokkal, ha tudjuk mi a belső, hogyan hat a belső a külsőre, valamint mily módon van távol egymástól, mégis összekapcsolódva, a belső és a külső. Ezt mindazonáltal lehet szemléltetni valami hasonlóval, vagyis az emberben lévő belsővel, illetve annak befolyásával és ténykedésével a külsőben. Azt, hogy az ember legbelső, belső vagy észbeli, valamint külső, fent láthattuk (1889. és 1940. sz.). Az ember legbelsője az, ami őt emberré teszi, és amely megkülönbezteti őt a vadállattól. A legbelsőnek köszönhetően él tovább a halál után és marad örökké ember, és az Úr ennek révén emelheti el az angyalok közé. Ez a legbelső a legelső forma, amelytől emberré válik és ember lesz, és ennek révén egyesül az Úr az emberrel. Az Úrhoz legközelebbi menny ezekből az emberi legbelsőkből áll. Ez a legbelsőbb angyali mennyek fölött van, ezért ezek a legbelsők magához az Úrhoz tartoznak. Ennek köszönhetően a teljes emberi faj az Úr szeme előtt van, mert a mennyben nincs távolság, ahogyan a földi világon, és még kevésbé van bármilyen távolság a menny felett (1275. és 1277. sz.).

\[4\] Az emberek legbelsői önmagukban nem élnek, hanem az Úr életének fogadására alakulnak. Ezért amilyen gonosz egy ember – legyen a gonoszsága akár valódi, akár örökletes –, annyira különül ettől a legbelsőtől, mely az Úré és az Úrral van, és annyira különül el az Úrtól is. Bár ezt a legbelsőt csatlakoztatták az emberhez, és elválaszthatatlan tőle, mégis amennyire eltávolodik az Úrtól, annyira különíti el magát tőle (1594. sz.). Azonban az elkülönülés nem teljes elválás, mert akkor az ember nem élhetne a halál után; hanem véleményeltérés és ellentét az alantasabb képességei, vagyis az észbeli vagy a külső ember részéről. Ha van véleményeltérés és ellentét, akkor elkülönül az Úrtól. Azonban ha nincs véleményeltérés és ellentét, akkor az ember a legbelsőn keresztül csatlakozik annyira az Úrhoz, amennyire az ember szeretetben és emberszeretetben van, ugyanis a szeretet és emberszeretet csatlakozik. Ez a helyzet az emberrel.

\[5\] Az Úr legbelsője azonban maga Jehova volt, mert Jehovától fogant, akit nem lehet szétválasztani és nem válhat másévá, mint a fiú, aki emberi apától fogant. Az Isteni ugyanis nem osztható, mint az emberi, hanem egy és oszthatatlan, és az is marad. Ezt a legbelsőt az Úr egyesítette az Emberi Lényeggel. Mivel az Úr belsője Jehova volt, ez nem az élet befogadó formája volt, mint az ember legbelsője, hanem maga az élet. Hasonlóan az Ő Emberi Lényege az egyesülés által kelt életre, melyről az Úr gyakran mondta, hogy Ő az Élet, mint Jánosnál:

_„Mert a miként az Atyának élete van önmagában, akként adta a Fiúnak is, hogy élete legyen önmagában”_ (János 5:26)

ugyanannak a zsoltárnak más passzusai mellett (János 1:4; 5:21; 6:33, 35, 48, 11:25). Amennyire az Úr az emberben volt, melyet örökségül kapott az anyától, annyira tűnt távolinak Jehovától, és úgy imádta Jehovát, mintha magától külön állna. Azonban amikor levetkőzte az Úr az embert, már nem volt távol Jehovától, hanem egy volt Vele. Az előbbi állapot, ahogy mondtuk, az Úr megalázkodásának állapota volt, az utóbbi azonban a megdicsőülésének állapota.

AC 2000. „Az Isten pedig szóla őnéki, mondván.” Ez jelenti az észlelés fokát, ami nyilvánvaló Jehova „szólásának” jelentéséből, mely az észlelés (1898. és 1899. sz.). Itt az észlelés fokát jelenti, mert a megalázkodás vagy imádat állapotában volt, melyben a megalázkodás fokának arányában csatlakozott Jehovához és egyesült vele, ugyanis a megalázkodás ezzel jár. Az észlelések egyre belsőbbek (1616. sz.).

AC 2001. Az, hogy az „Isten” kifejezést azért használják, mert az Urat Shaddai Isten képviselte, akit Ábrám imádott, és mert az igazsággal foglalkoznak, amely egyesülni fog a jósággal, nyilvánvaló abból, amit előzőleg elmondtunk. Az Igében az Urat néha „Jehovának” hívják, néha „Jehova Istennek”, „Jehova Úrnak” és néha „Istennek” – mindig egy belső értelmű titkos ok miatt. Ahol a szeretettel, jósággal vagy a mennyei egyházzal foglalkoznak „JEHOVÁNAK” hívják. Amikor a hittel, igazsággal vagy a szellemi egyházzal foglalkoznak, akkor „Istennek” hívják, és ez mindig így van. Ennek oka, hogy az Úr egyetlen Lénye a szereteté, és a Lény ezért a hitből eredt (709. és 732. sz.). Azért hívják itt az Urat „Istennek”, mert az igazsággal foglalkoznak, mely egyesülni fog a jósággal. Másik oka az, hogy az Úr magát Shaddai Istennel képviselteti, akit Ábrám imádott, ezért az Isten nevet megtartják a következőkben. Ebben a fejezetben csak egyszer hívják „Jehovának”, míg „Istennek” több alkalommal (7., 8., 15., 18., 19., 22. és 23. vers).

AC 2002. 4. vers. _A mi engem illet, imhol az én szövetségem te veled, hogy népek sokaságának atyjává leszesz._ „A mi engem illet, imhol az én szövetségem te veled” jelenti az Isteni Lényeg egyesülését az Emberi Lényeggel; „hogy népek sokaságának atyjává leszesz” jelenti az Emberi Lényeg egyesülését az Isteni Lényeggel; az „atya” jelenti, hogy ez magától az Úrtól lenne; a „sokaság” jelenti az igazságot; a „népek” jelenti az ebből eredő jóságot.

AC 2003. „A mi engem illet, imhol az én szövetségem te veled.” Ez jelenti az Isteni Lényeg egyesülését az Emberi Lényeggel, ez nyilvánvaló a „szövetség” jelentéséből, ami a csatlakozás (665., 666., 1023. és 1038. sz.). Itt a „szövetség” az Isteni Lényeg egyesülését jelenti az Emberi Lényeggel, ami nyilvánvaló ebből a jelentésből, valamint a korábbi belső értelemből, következésképpen ezekből a szavakból is: „az én szövetségem te veled”.

AC 2004. „Hogy népek sokaságának atyjává leszesz.” Ez jelenti az Emberi Lényeg egyesülését az Isteni Lényeggel, ami nem tűnik ki annyira néhány szó kifejtéséből belső értelemben, csak akkor, ha egyfajta általános elképzeléssel tekintenek rá, ami által ez az értelem képviselve van. A belső értelem néha ilyen természetű, és amikor ilyen, akkor még általánosabbnak nevezhető, mert még távolibb. Néhány szó magyarázata közvetlen értelmet eredményez: minden igazság, és minden jóság az Úrtól van, ahogy mindjárt látni fogjuk. Az „atya” kifejezés itt azt jelenti, hogy Tőle, vagyis az Úrtól; a „sokaság” jelenti az igazságot; a „népek” pedig az ebből eredő jóságot. Mivel ezek – azaz az igazságok és jóságok – azok az eszközök, melyeken keresztül az Úr egyesítette az Emberi Lényegét az Isteni Lényegével; ebből ered az általánosabb és távolibb értelem. Az angyalok így észlelik ezeket a szavakat, és ugyanakkor egy kölcsönös egyesülést is észlelnek, vagyis az Úr Isteni Lényegének egyesülését az Emberi Lényegével és az Emberi Lényegének egyesülését az Isteni Lényegével. Ahogy előzőleg mondtuk az „én szövetségem te veled” jelenti az Isteni Lényeg egyesülését az Emberi Lényeggel; következésképpen a most tárgyalt szavak jelentik az Emberi Lényeg egyesülését az Isteni Lényeggel.

\[2\] Az, hogy az egyesülés kölcsönösen hat, egy még nem felfedett titok, méghozzá olyan titok, amit alig lehet úgy megmagyarázni, hogy érthető legyen. Senki sem tudja mi a befolyás, és a befolyás ismerete nélkül nem lehet kialakítani a kölcsönös egyesülésre vonatkozó elképzelést. Kis mértékben azonban mégis lehet ábrázolni a befolyásból az ember esetében, mivel az embernél is van kölcsönös egyesülés. Az ember belsőjén keresztül (1999. sz.) az Úrtól folyamatosan folyik be élet az ember észbelijébe, ezen keresztül pedig a külsőjébe, sőt, a tudásába (scientifica et cognitiones); és ez az élet nemcsak segíti őt, hogy életet kapjon, hanem rendet is teremt, így lehetővé teszi, hogy az ember gondolkodjon, és végül észbeli legyen. Ilyen az Úr csatlakozása az emberhez, mely nélkül az ember egyáltalán nem tudna gondolkodni, még kevésbé észbeli lenni, ahogy azt mindenki láthatja abból a tényből, hogy az ember gondolataiban a tudomány és elemző művészet számtalan titka van – túl sok ahhoz, hogy akár az örökkévalóságig is fel lehetne fedezni őket –, amelyek semmiképpen sem az érzékeken vagy a külső emberen keresztül folynak be, csakis a legbelsőn keresztül. Az ember azonban, a saját részéről, a tudás eszközeivel (scientifica et cognitiones) halad arra, hogy találkozzon ezzel az Úrtól eredő élettel, tehát kölcsönösen csatlakoztatja magát.

\[3\] Ami az Úr Isteni Lényegének egyesülését illeti az Emberi Lényegével és az Emberi Lényegének egyesülését az Isteni Lényegével, ez igen felülmúlja a kölcsönös csatlakozást az ember és az Úr között, mivel az Úr belsője maga Jehova volt, tehát maga az élet. Miután az ember belsője nem az Úr, így nem is az élet, hanem az élet befogadója. Az Úr és Jehova között egyesülés volt, de az ember és az Úr között nem egyesülés, hanem csatlakozás van. Az Úr saját erejéből egyesítette magát Jehovával, ezért Ő is Igazságosság lett. Mivel az ember a saját erejéből nem, csak az Úr erejével képes csatlakoztatni magát, ezért az Úr csatlakoztatja az embert magához. Erre a kölcsönös egyesülésre gondol az Úr, amikor az Ő sajátját az Atyának, az Atya sajátját pedig a magának tulajdonítja; mint Jánosnál:

_„Jézus pedig kiálta és monda: A ki hisz én bennem, nem én bennem hisz, hanem abban, a ki elküldött engem. Én világosságul jöttem e világra, hogy senki ne maradjon a sötétségben, a ki én bennem hisz”_ (János 12:44, 46)

amely szavakban a legmélyebb titkok rejlenek – a jóság és az igazság, valamint az igazság és a jóság egyesülésére vonatkozó titkok; vagy ami ugyanaz, az Úr Isteni Lényegének és Emberi Lényegének, illetve az Emberi Lényegének és az Isteni Lényegének egyesülésére vonatkozó titkok. Ezért mondja az Úr „aki hisz én bennem, nem én bennem hisz, hanem abban, aki elküldött engem”, majd szinte azonnal hozzáteszi: „aki hisz én bennem”; a kettő között olyan szavak vannak, amelyek az egyesülésre utalnak, nevezetesen: „és a ki engem lát, azt látja, a ki küldött engem”.

\[4\] Újra ugyanabban az evangéliumban:

_„A beszédeket, a melyeket én mondok néktek, nem magamtól mondom; hanem az Atya, a ki én bennem lakik, ő cselekszi e dolgokat. Higyjetek nékem, hogy én az Atyában vagyok, és az Atya én bennem van; Bizony, bizony mondom néktek: A ki hisz én bennem, az is cselekszi majd azokat a cselekedeteket, a melyeket én cselekeszem”_ (János 14:10-12)

Ezek a szavak ugyanazokat a titkokat tartalmazzák, vagyis azokat, amelyek a jóság egyesülésére vonatkoznak az igazsággal, és az igazság egyesülésére a jósággal; vagy ami ugyanaz, az Úr Isteni Lényegének egyesülésére az Emberi Lényegével, és az Emberi Lényegének egyesülésére az Isteni Lényegével. Ezért mondja: „a beszédeket, amelyeket én mondok néktek, nem magamtól mondom; hanem az Atya, aki én bennem lakik, ő cselekszi e dolgokat”, aztán szinte azonnal hozzáteszi „amelyeket én cselekszem”, és ahogy előzőleg itt is vannak az egyesülésre vonatkozó közbevetett szavak, amelyekben kijelenti: „én az Atyában vagyok, és az Atya én bennem van”. Ez a titokzatos egyesülés, melyről sokan beszélnek.

\[5\] Mindebből nyilvánvaló, hogy az Úr nem volt más, mint az Atya, bár az Atyáról úgy beszél, mintha másvalaki volna. Teszi ezt a kölcsönös egyesülés miatt, amely úgy volt, hogy létrejön. és létre is jött. Sokszor mondja ugyanis nyíltan, hogy Ő egy az Atyával. Akár a fenti passzusokban: „aki engem lát, azt látja, aki küldött engem” (János 12:45), valamint: „az Atya, aki bennem lakik; higyjetek nékem, hogy én az Atyában vagyok, és az Atya bennem van” (János 14:10, 11); és ugyanott: „ha engem ismernétek, az én Atyámat is ismernétek” (János 8:19); ezenkívül

_„Ha megismertetek volna engem, megismertétek volna az én Atyámat is; és mostantól fogva ismeritek őt, és láttátok őt. Monda néki Filep: Uram, mutasd meg nékünk az Atyát, és elég nékünk! Monda néki Jézus: Annyi idő óta veletek vagyok, és még sem ismertél meg engem, Filep? a ki engem látott, látta az Atyát; mimódon mondod azért te: Mutasd meg nékünk az Atyát? Nem hiszed-é, hogy én az Atyában vagyok, és az Atya én bennem van?”_ (János 14:7-10)

és újra:

„Én és az Atya egy vagyunk” (János 10:30)

A mennyben nem ismernek más Atyát, mint az Urat, mert az Atya benne van, és Ő egy az Atyával; és amikor őt látják, az Atyát látják, ahogy Ő maga mondja (15. sz.).

AC 2005. Az, hogy az „atya” azt jelenti, hogy magától az Úrtól való, nyilvánvaló az „atya” jelentéséből, ahogy megmagyaráztuk; azaz bármi volt az Atyától, az az Úrtól volt, mivel egyek voltak. Minden ember legbelsője az atyjától van, a külsője pedig az anyjától; vagy ami ugyanaz, maga a lélek az atyától, és a test, melybe a lélek burkolódzik, az anyától. A lélek a testtel együtt, bár ketten vannak, egyet tesznek ki. A lélek a testé és a test a léleké, ezért elválaszthatatlanok. Az Úr legbelsője az Atyától volt, tehát maga az Atya volt, és ezért mondja az Úr, hogy „az Atya bennem lakik”, „én az Atyában vagyok és az Atya bennem van”, „aki engem lát, az Atyát látja, én és az Atya egyek vagyunk”, ahogy a fent idézet passzusokban látható. Az Ótestamentumban az Urat „Atyának” is nevezik, mint Ésaiásnál:

_„Mert egy gyermek születik nékünk, fiú adatik nékünk, és az uralom az ő vállán lészen, és hívják nevét: csodálatosnak, tanácsosnak, erős Istennek, örökkévalóság atyjának, békesség fejedelmének!”_ (Ésaiás 9:6)

Nyilvánvaló lehet mindenki számára, hogy a „gyermek” születik nékünk és „fiú” adatik nékünk, az Úr, akit az „örökkévalóság atyjának” neveznek. Újra Ésaiásnál:

_„Hiszen Te vagy Atyánk, hiszen Ábrahám nem tud minket, és Izráel nem ismer minket, Te, Uram, vagy a mi Atyánk, megváltónk, ez neved öröktől fogva.”_ (Ésaiás 63:16)

ahol szintén az Urat hívják „Úrnak, vagy a mi Atyánknak”, mert nincs más megváltó. Malakiásnál:

_„Nem egy atyánk van-é mindnyájunknak? Nem egy Isten teremtett-é minket?”_ (Malakiás 2:10)

A „teremtés” jelenti az újjászületést (16., 88. és 472. sz.). Ezenkívül az Ótestamentum Igéjében „Jehova” mindenütt az Urat jelenti, mert az egyház szertartásai Őt képviselik, és az Igében belső értelemben minden dolog rá vonatkozik.

AC 2006. Az, hogy a „megsokszorosít” jelenti az igazságot, nyilvánvaló a „megsokszorozás” jelentéséből, lévén az az igazság (1941. sz.), valamint a „megsokszorozódik” jelentéséből, amit az igazságra mondanak (43., 55., 913. és 983. sz.).

AC 2007. Népek. Ez jelenti az ebből eredő jóságot, nyilvánvaló a „Népek” jelentéséből, lévén a jóság (1159, 1258-1260, 1416, 1849 sz.)

AC 2008. 5. vers. _És ne neveztessék ezután a te neved Ábrámnak, hanem legyen a te neved Ábrahám, mert népek sokaságának atyjává teszlek téged._ „És ne neveztessék ezután a te neved Ábrámnak” jelenti, hogy le fogja vetkőzni az emberit; „hanem legyen a te neved Ábrahám” jelenti, hogy fel fogja venni az istenit; „mert népek sokaságának atyjává teszlek téged” itt azt jelenti, mint előzőleg, hogy minden igazság és jóság Tőle jön.

AC 2009. „És ne neveztessék ezután a te neved Ábrámnak.” Az, hogy „ne neveztessék ezután a te neved Ábrámnak” azt jelenti, hogy le fogja vetkőzni az emberit, valamint hogy a „hanem legyen a te neved Ábrahám” azt jelenti, hogy fel fogja venni az istenit, nyilvánvaló a „név” és „Ábrám” jelentéséből, végezetül pedig „Ábrahám” jelentéséből. Az „ezután a te neved” kifejezés, amikor az Igében használják, a minőséget jelenti, vagyis azt, hogy a személy olyan minőségű lesz, ami nyilvánvaló abból, amire már hivatkoztunk (144., 145. és 1754. sz.). Mivel a „név” jelenti a minőséget, a név összefoglalja, hogy mi is van az emberben. A mennyben nem szentelnek figyelmet valaki nevének. Amikor azonban valakit megneveznek, vagy amikor egy név szót kimondják, akkor a személy minőségének elképzelése, vagyis minden rá vonatkozó vagy benne lévő dolog jelenik meg előttük. Ezért az Igében a „név” a minőséget jelenti. Hogy ez nyilvánvaló legyen, idézünk az Igéből számos további megerősítő passzust. Mint Mózesnél az Áldásban:

_„Áldjon meg tégedet az Úr, és őrizzen meg tégedet. Világosítsa meg az Úr az ő orczáját te rajtad, és könyörüljön te rajtad. Fordítsa az Úr az ő orczáját te reád, és adjon békességet néked. Így tegyék az én nevemet Izráel fiaira, hogy én megáldjam őket.”_ (Mózes IV. könyve 6:24-27)

Ebből nyilvánvaló, hogy mit jelent a „név” és Jehova „nevét tenni” Izrael fiaira: Jehova megáld, megőriz, megvilágosít, megkönyörül, békességet ad; ilyen Jehova, vagy Úr.

\[2\] A Tízparancsolatban:

_„Az Úrnak a te Istenednek nevét hiába fel ne vedd; mert nem hagyja azt az Úr büntetés nélkül, a ki az ő nevét hiába felveszi.”_ (Mózes II. könyve 20:7; Mózes V. könyve 5:11)

ahol az „Istenednek nevét hiába fel ne vedd” nem a nevet jelenti, hanem minden dolgot általánosságban és részleteiben, amely Tőle származik, ezért minden olyan dolgot is általánosságban és részleteiben, amely az Ő imádatához tartozik – ezek egyike sem lebecsülendő, és még kevésbé lehet káromolni és beszennyezni ocsmány dolgokkal. A Miatyánkban:

_„Szenteltessék meg a te neved. Jőjjön el a te országod. Legyen meg a te akaratod, miképen a mennyben, azonképen e földön is.”_ (Lukács 11:2)

ahol a „név” szintén nem nevet jelent, hanem a szeretet és hit összes dolgát. Ezek ugyanis Istené vagy Úré, és Tőle származnak. Mivel ezek szent dolgok, az Úr királysága eljön, és az akarata meglesz a földön és a mennyekben, amikor úgy tartják, hogy ez lesz.

\[3\] Az, hogy a „név”ilyen dolgokat jelent, nyilvánvaló az Ótestamentum és Újtestamentum Igéjének összes passzusából, ahol „nevet” említenek. Mint Ésaiásnál:

_„És így szólotok ama napon: Adjatok hálát az Úrnak, magasztaljátok az Ő nevét, hirdessétek a népek közt nagyságos dolgait, mondjátok, hogy nagy az Ő neve.”_ (Ésaiás 12:4)

ahol a „magasztaljátok az Ő nevét” és a „mondjátok, hogy nagy az Ő neve” egyáltalán nem azt jelenti, hogy a nevet imádják, vagy azt hiszik, hogy Jehovát a nevét használva hívhatják segítségül, hanem ismerve a minőségét, azaz a tőle eredő összes dolog révén általánosságban és részleteiben. Ugyanott:

_„Ezért dícsérjétek az Urat keleten, a tenger szigetein az Úrnak, Izráel Istenének nevét.”_ (Ésaiás 24:15)

ahol a „dícsérjétek az Urat keleten” azt jelenti, hogy dicsérni őt a szeretet szent dolgaiból; „a tenger szigetein az Úrnak, Izrael Istenének nevét” pedig dicsérni Őt a hit szent dolgaiból.

\[4\] Ugyanott:

_„Uram! mi Istenünk! de általad dicsőítjük neved!”_ (Ésaiás 26:13)

_„Feltámasztám északról, és eljött napkelet felől; hirdeti nevemet”_ (Ésaiás 41:25)

ahol az „Úr nevének említése” és „nevének hirdetése” a szeretet jóságából és a hit igazságából való imádatot jelenti. Az északiak egyházon kívüliek, akik Jehova nevét nem ismerik, mindazonáltal amikor közös emberszeretetben élnek és az egyetemesség Alkotó Istenségét tisztelik, akkor „a nevét hirdetik”; „Jehova hirdetése” az imádatból és annak minőségéből áll, nem a nevéből. Az Úr jelen van a pogányoknál is (932., 1032. és 1059. sz.).

\[5\] Ugyanott:

_„És meglátják a népek igazságodat, és minden királyok dicsőségedet, és új nevet adnak néked, a melyet az Úr szája határoz meg”_ (Ésaiás 62:2)

ahol „új nevet adnak néked” jelenti a más személlyé válást, vagyis az újjáteremtést vagy újjászületést, és hogy ez így lesz. Mikeásnál:

_„Mert minden nép a maga istenének nevében jár, és mi is a mi Urunk Istenünk nevében járunk örökkön örökké.”_ (Mikeás 4:5)

Az „istenének nevében jár” egyszerűen a világi imádatot jelenti; az „Urunk, Istenünk nevében jár” pedig az igaz imádatot. Malakiásnál:

_„Hiszen napkelettől fogva napnyugotig nagy az én nevem a pogányok között, és minden helyen tömjénnel áldoznak az én nevemnek és tiszta ételáldozattal! Bizony nagy az én nevem a pogányok között!”_ (Malakiás 1:11)

ahol a „név” nem a nevet jelenti, hanem az imádatot; ez Jehova, vagy az Úr minősége, amely miatt Ő imádandó.

\[6\] Mózesnél:

_Hanem azt a helyet, a melyet kiválaszt az Úr a ti Istenetek minden ti törzsetek közül, hogy az ő nevét oda helyezze és ott lakozzék, azt gyakoroljátok és oda menjetek._ (Mózes V. könyve 12:5, 11, 14; 16:2, 6, 11)

ahol az „odahelyezni a nevet” és az „ott lakozzék” nem a nevet jelenti, hanem az imádatot, így Jehova, vagy az Úr minőségét, mely miatt imádják. A minősége a szeretet jósága és a hit igazsága; és „Jehova neve lakozik” azokkal, akik ezekben vannak, Jeremiásnál:

_„Mert menjetek csak el az én helyemre, a mely Silóban van, a hol először lakoztam az én nevemmel”_ (Jeremiás 7:12)

ahol hasonló módon a „név” az imádatot jelenti, és így az igaz hit elvét. Mindenki láthatja, hogy Jehova nem lakik vele, aki pusztán csak ismeri és kimondja a nevét, mivel önmagában a név, bármilyen elképzelés, tudás vagy hit nélkül, amely az Ő minőségére vonatkozik, csupán egy szó. Így nyilvánvaló, hogy a „név” a minőség és a minőség ismerete.

\[7\] Mózesnél:

_„Abban az időben választá ki az Úr a Lévi törzsét, és néki szolgáljon, és hogy áldjon az ő nevében mind e napig.”_ (Mózes V. könyve 10:8)

ahol az „áldjon az ő nevében” nem azt jelenti, hogy a néven keresztül cselekedni így, hanem azon, fentebb már említett dolgok révén, melyek Jehova nevéhez tartoznak. Jeremiásnál:

_„Ez lesz az ő neve, a melylyel nevezik őt: Az Úr a mi igazságunk!”_ (Jeremiás 23:6)

ahol a „név” az igazságosságot jelenti, mely az Úr minősége, akiről ezeket a szavakat mondták. Ésaiásnál:

„Anyám méhétől hívott el az Úr, anyámnak szíve alatt már emlékezett nevemről" (Ésaiás 49:1)

amit szintén az Úrról mondtak; „emlékezni a névről” az, hogy utasítani az Ő minőségének vonatkozásában.

\[8\] Az, hogy a „név” jelenti a minőséget, még inkább nyilvánvaló Jánosnál a Jelenések Könyvében:

_De van Sárdisban egy kevés neved, azoké a kik nem fertőztették meg a ruháikat: és fehérben fognak velem járni; mert méltók arra. A ki győz, az fehér ruhákba öltözik; és nem törlöm ki annak nevét az élet könyvéből, és vallást teszek annak nevéről az én Atyám előtt és az ő angyalai előtt. A ki győz, felírom ő reá az én Istenemnek nevét, és az én Istenem városának nevét, az új Jeruzsálemét, a mely az égből száll alá az én Istenemtől, és az én új nevemet._ (Jelenések könyve 3:4, 5, 12)

ahol a „név” nem név, hanem minőség, ez teljesen nyilvánvaló. Az „élet könyvében a név” sem más, valamint a minőséget jelenti a „vallást teszek nevéről az én Atyám előtt” és a „felírom reá az én Istenemnek nevét, és az én Istenem városának nevét, az új Jeruzsálemét” is. Ugyanez igaz a nevekre, melyekről máshol azt mondják, hogy fel vannak írva az élet könyvében és a mennyben (Jelenések könyve 13:8; 17:8; Lukács 10:20).

\[9\] A mennyben egyedül a minőség alapján ismerik egymást. A betű szerinti értelemben ezt a név fejezi ki, mert ahogy mindenki láthatja, ha belegondol, bárkit is megneveznek a Földön, a hallgató elképzelésében az illető a minősége szerint jelenik meg, és a hallgató ezen elképzelés által ismeri és különbözteti meg őt másoktól. A másvilágon az elképzelések maradnak, de a nevek eltűnnek; és még inkább ez a helyzet az angyalok között. Ezért belső értelemben a „név” a minőség, vagy a minőség ismerete. Újra:

_„És az ő fején sok korona; az ő neve fel vala írva, a mit senki nem tud, csak ő maga. És vérrel hintett ruhába vala öltöztetve és a neve Isten ígéjének neveztetik.”_ (Jelenések könyve 19:12, 13)

ahol egyszerű szavakkal azt mondták, hogy a „név” az Úr Igéje, és ilyen az Ő minősége, aki a fehér lovon ült.

\[10\] Az, hogy „Jehova neve” az Ő minőségének ismeretét jelenti, vagyis azt, hogy Ő a szeretet összes jósága és a hit összes igazsága, teljesen nyilvánvaló az Úr ezen szavaiból:

_„Igazságos Atyám! És e világ nem ismert téged, de én ismertelek téged; és ezek megismerik, hogy te küldtél engem; És megismertettem ő velök a te nevedet, és megismertetem; hogy az a szeretet legyen ő bennök, a mellyel engem szerettél, és én is ő bennök legyek.”_ (János 17:25, 26)

\[11\] Az, hogy „Isten neve” – vagy az Úré – a hit minden olyan elve, amely a szeretetre és emberszeretetre vonatkozik (amit a „hisznek a nevében” jelent), nyilvánvaló ugyanazon evangélium további szavaiból:

_„Valakik pedig befogadák őt, hatalmat ada azoknak, hogy Isten fiaivá legyenek, azoknak, a kik az ő nevében hisznek;”_ (János 1:12)

_És akármit kértek majd az én nevemben, megcselekszem azt. Ha valamit kértek az én nevemben, én megcselekszem azt. Ha engem szerettek, az én parancsolataimat megtartsátok_ (János 14:13-15)

&nbsp;_„Akármit kértek az Atyától az én nevemben, megadja néktek. Ezeket parancsolom néktek, hogy egymást szeressétek.”_ (János15:16, 17)

Máténál:

&nbsp;_„Mert a hol ketten vagy hárman egybegyűlnek az én nevemben, ott vagyok közöttük.”_ (Máté 18:20)

Akik „összegyűlnek az Úr nevében”, itt azokat jelentik, akik a szeretetre és emberszeretetre vonatkozó hit elvében élnek, valamint azokat, akik szeretetben és emberszeretetben élnek. „És gyűlöletesek lesztek, mindenki előtt az én nevemért” (Máté 10:22; 24:9, 10; Márk 13:10), ahol a „nevemért” egyszerűen azt jelenti, hogy az Ő tanításáért.

\[12\] Az, hogy a maga a név semmire sem hat, de mindenre hat az, amit a név tartalmaz, vagyis mindent, ami emberszeretet és hit, teljesen nyilvánvaló e szavakból Máténál:

_„Nem a te nevedben prófétáltunk-é, és nem a te nevedben űztünk-é ördögöket, és nem cselekedtünk-é sok hatalmas dolgot a te nevedben? És akkor vallást teszek majd nékik: Sohasem ismertelek titeket; távozzatok tőlem, ti gonosztevők.”_ (Máté 7:22, 23)

amiből nyilvánvaló, hogy azok, akik a nevet imádják, ahogy a zsidók tették Jehova nevével, és ahogy a keresztények teszik az Úr nevével, emiatt nem érnek többet, mert a név nem hasznos. Ami azonban hasznos, az az, hogy ők az Úr parancsa szerint ilyen természetűek. Ezért a „hisznek nevemben”, valamint az, hogy azt mondják, nincs üdvözülés egyéb más névben, csak az Úréban, azt jelenti, hogy más elvben, mint a kölcsönös szeretet, nincs üdvözülés, ugyanis ez a hit igaz elve. Ez azt is jelenti, hogy nincs másban üdvözülés, csak az Úrban, mert minden szeretet és abból eredő hit egyedül Tőle van.

AC 2010. Mivel a „név” a minőséget és a minőség ismeretét jelenti, láthatjuk, mit jelentenek a szavak ebben a versben: „ne neveztessék ezután a te neved Ábrámnak, hanem legyen a te neved Ábrahám”– azt, hogy nem olyan minőségben kellett lennie, mint a múltban, hanem olyanban, amilyenben utána lett. Azt, hogy Ábrám más isteneket szolgált, és Shaddai istent imádta, fent megmutattuk (1992. sz.). Mivel azonban úgy volt, hogy az Urat, azaz valójában a belső embert, így az Ő Szeretetének Mennyei dolgait képviseli, az előző minőségét ki akarták törölni, vagyis az „Ábrám” nevet úgy változtatták meg jellegében, hogy az Urat képviselhesse. Ezért fogták a H betűt Jehova nevéből – ez az egyetlen betű „Jehova” nevében, amely Istenit tartalmaz, és amely azt jelenti „VAGYOK” vagy „LÉTEZNI” –, és behelyezték az ő nevébe, így lett „Ábrahám”. A helyzet hasonló Sáraival, akiről a következőkben beszélnek, és akinek a nevéhez ugyanazt a betűt tették, így Sárának (Sarah) hívták. Ebből látható, hogy az Ige belső értelmében Ábrahám képviseli Jehovát vagy az Urat.

\[2\] Azt azonban tudni kell, hogy a képviseletben nem az számít, hogy milyen az ember minősége, mert nem a személynek szentelnek figyelmet, hanem az általa képviselt dolognak (665., 1097. és 1361. sz.). Ezért belső értelemben ezeknek a szavaknak a jelentése az, hogy az Úr ki fogja venni az emberit, és bele fogja tenni az Istenit, ami illik az előzőleg történtek, valamint az ez utáni történések sorába. Itt egy ígéretet tettek Izsákkal kapcsolatban, aki majd az Úr Isteni észbelijét fogja képviselni.

AC 2011. „Mert népek sokaságának atyjává teszlek téged.” Itt is azt jelenti, mint előzőleg: minden igazság és az abból eredő jóság Tőle származik. Ez nyilvánvaló abból a jelentésből, hogy Ő „egy atya”, ami azt jelenti, hogy Tőle erednek. Ugyanígy a „sokaság” jelentéséből, ami a hit, és a „népek” jelentéséből, ami az ebből eredő jóság (2005-2007. sz.). Azt, hogy még általánosabb és távolibb értelemben ezek a szavak az Úr Emberi Lényegének Isteni Lényegével való egyesülését jelentik, láthattuk fent (2004. sz.). Az Úr Emberi Lényegének egyesülése az Isteni Lényegével ugyanis olyan, mint az igazság egyesülése a jósággal, míg az Isteni Lényegének egyesülése az Emberi Lényegével olyan, mint a jóság egyesülése az igazsággal, azaz egymás fordítottjai. Sőt, az Úrban maga az Igazság egyesült magával a Jósággal, és a Jóság egyesült az Igazsággal. A Végtelen Isteniről nem beszélhetünk másként, mint magáról a Jóságról és Igazságról, és ezért az emberi elme nem téved, amikor úgy vélekedik, hogy az Úr maga a Jóság és maga az Igazság.

AC 2012. 6. vers. _És felette igen megsokasítalak téged; és népekké teszlek, és királyok is származnak tőled._ „És felette igen megsokasítalak téged” jelenti a jóság határtalan gyümölcsözőségét; „és népekké teszlek” jelenti, hogy minden jóság Tőle ered; „és királyok is származnak tőled” jelenti, hogy minden igazság Tőle ered.

AC 2013. „És felette igen megsokasítalak téged.” Ez jelenti a jóság határtalan gyümölcsözőségét, ami nyilvánvaló a „megsokasítalak” jelentéséből, amikor a jóságról beszélnek (43., 55., 913. és 983. sz.). Emellett mivel azt mondják, hogy „felette” és az Úrral foglalkoznak, ezért azt jelenti, hogy határtalan gyümölcsözőség.

AC 2014. „És népekké teszlek.” Ez jelenti, hogy minden jóság Tőle ered, ami nyilvánvaló a „népek” eredeti, ősi jelentéséből: jóság (1259., 1260., 1416. és 1849. sz.).

AC 2015. „És királyok is származnak tőled.” Ez jelenti, hogy minden igazság Tőle ered, ami nyilvánvaló a „király” történelmi és az Igében betöltött jelentéséből is, ami az igazság (1672. sz.) – de erről még nem volt szó részletesen. A „népek” jelentéséből, ami a jóság, valamint a „király” jelentéséből, ami az igazság, láthatjuk az Ige belső értelmének természetét, és azt, hogy az milyen távol van a betű szerinti értelemtől. Aki olvassa az Igét, különösen a történelmi részt, azt hiheti, hogy az ott szereplő népek nemzetek és királyok, és az egyetlen Igében népekkel és királyokkal foglalkoznak. Azonban a népek – és ugyanúgy a királyok – elképzelése szétfoszlik az angyalok értelmezésében, és helyükre a jóság és igazság kerül. Ez különösnek és ellentmondásosnak tűnik, de mégis így van. Ennek igazságát bárki megértheti, ha figyelembe veszi, hogy ha az Igében a „népek” népeket, a „királyok” pedig királyokat jelentenének, akkor az Úr Igéje alig foglalna mást magában, mint bármilyen más történelmi vagy egyéb írás, tehát csupán világi ügy lenne, pedig nincs az Igében olyan, ami ne lenne Isteni, és ezáltal mennyei és szellemi.

\[2\] Vegyünk egy egyszerű példát, amit ebben a versben mondanak; azt, hogy Ábrahámot megsokasítanák, népekké tennék és királyok származnának tőle – mi ez, ha nem csupán világi dolog, amely semmilyen tekintetben sem mennyei? Ezekben a dolgokban csak a világ dicsősége van, mely semmi a mennyben; de ha ez az Úr Igéje, akkor a menny dicsőségéről kell szólnia, nem a világ dicsőségéről. Ennek következtében a betű szerinti értelem teljesen elhomályosul és eltűnik, amikor a mennybe kerül: annyira megtisztul, hogy semmi világi nem marad belekeverve. „Ábrahám” nem Ábrahámot jelenti, hanem az Urat; a „megsokasítani” nem azt jelenti, hogy az utódai gyorsan szaporodnak, hanem azt, hogy az Úr Emberi Lényegének jósága végtelenül megnövekedik. A „népek” nem nemzeteket jelentenek, hanem jóságot; a „királyok” nem királyokat, hanem igazságot. Ugyanakkor a történelem a betű szerinti értelemben is igaz marad, mivel az is igaz, hogy ezt mondták Ábrahámnak, valamint az is, hogy őt megsokasították, és népek, királyok származnak tőle.

\[3\] Azt, hogy a „királyok” az igazságot jelentik, a következő passzusokból láthatjuk. Ésaiásnál:

_Az idegenek megépítik kőfalaidat, és királyaik szolgálnak néked;  És szopod a népek tejét, és a királyok emlőjét szopod_ (Ésaiás 60: 10, 16)

A „szopod a népek tejét” és a „királyok emlőjét szopod” kifejezéseknek semmiképpen sem a betű szerinti, hanem belső értelem szerinti jelentését kell figyelembe venni, azaz azt, hogy jósággal megáldott és igazságba beavatott. Jeremiásnál:

_„Akkor e város kapuin királyok és fejedelmek fognak bevonulni, a kik a Dávid székén ülnek, szekereken és lovakon járnak.”_ (Jeremiás 17:25; 22:4)

A „szekereken és lovakon járnak” prófétai mondás, mely az értelmi dolgok bőségét jelenti, ahogy ez a prófétáknál nagyon sok passzusból kitűnik. A „város kapuin királyok és fejedelmek fognak belépni” belső értelemben azt jelenti, hogy a hit igazságait ültetik beléjük. Ez az Ige mennyei értelme, melybe a világ betű szerinti értelme átmegy.

\[4\] Újra, ugyanannál a prófétánál:

_Megútált haragja hevében királyt és papot. Sion kapui besülyedtek a földbe, elveszté és összetöré annak zárait; királya és fejedelmei a pogányok közt vannak. Nincsen törvény._ (Jeremiás siralmai 2:6, 9)

A „király” itt a hit igazságát jelenti; a „pap” az emberszeretet jóságát; „Sion” az egyházat, mely megsemmisülés alatt van, és amelynek zárait összetörik. „Királya és fejedelmei a pogányok közt vannak”, vagyis az igazságot és az igazság dolgait oly mértékben száműzik, hogy nem lesz „törvény”, vagyis semmi a hit elveiből. Ésaiásnál:

_„Mert mielőtt e gyermek megtanulná megvetni a gonoszt, és a jót választani, elpusztul a föld, melynek két királyától te reszketsz.”_ (Ésaiás 7:16)

Ahol az Úr eljövetelével foglalkoznak; „elpusztul a föld” jelenti a hitet, mely ezután nem lesz, és az igazságokat, melynek „két királyától reszketsz”.

\[5\] Ugyanannál a prófétánál:

_„Ímé, fölemelem kezemet a népekhez, és előttök zászlómat felállatom, és elhozzák fiaidat ölükben, és leányaid vállukon hordoztatnak. És királyok lesznek dajkálóid, fejedelmi asszonyaik dajkáid.”_ (Ésaiás 49:22, 23)

A „népek” és a „leányok” jelentik a jóságot; „emberek” és „fiúk” az igazságot. A „népek” jelentik a jóságot (1259., 1260., 1416. és 1849. sz.), és a „leányoknak” is ugyanez a jelentésük (489-491. sz.). Az „emberek” jelentik az igazságot (1259. és 1260. sz.), és hasonló módon a „fiúk” is (489., 491., 533. és 1147. sz.). A „királyok” ezért általánosságban jelentik az igazságot, mely dajkálja őket, a „fejedelmi asszonyok” pedig a jóságot, melyből „szopnak”. Aki jót és igazat mond, vagy aki jóságban és igazságban van, az ugyanaz.

\[6\] Újra ugyanannál a prófétánál:

_„Akképen ejt ámulatba sok népeket; fölötte a királyok befogják szájokat, mert a mit nékik nem beszéltek volt, azt látják, és mit nem hallottak volt, arra figyelnek.”_  (Ésaiás 52:15)

Ahol az Úr eljöveteléről beszélnek. A „népek” jelentik azokat, akikre hatással van a jóság, a „királyok” jelentik azokat, akikre hatással van az igazság. Dávidnál:

_„Azért, királyok, legyetek eszesek, és okuljatok földnek bírái! Szolgáljátok az Urat félelemmel, és örüljetek reszketéssel. Csókoljátok a Fiút, hogy meg ne haragudjék és el ne veszszetek az úton”_ (Zsoltárok könyve 2:10-12)

A „királyok” jelentik azokat, akik igazságban vannak; azokat is, akiket igazságuk miatt gyakran „király fiainak” hívnak. A „Fiú” itt az Urat jelenti, akit itt azért hívnak „Fiúnak”, mert Ő maga az igazság, és mert minden igazság Tőle van.

\[7\] Jánosnál:

_És éneklének új éneket, mondván: Méltó vagy, hogy elvedd a könyvet és megnyisd annak pecséteit.  És tettél minket a mi Istenünknek királyokká és papokká; és uralkodunk a földön._ (Jelenések könyve 5:9, 10)

Ahol azokat, akik igazságban vannak, „királyoknak” hívják. Az Úr is ilyen személyeket hív a „királyság fiainak” Máténál:

_„A ki a jó magot veti, az az embernek Fia. A szántóföld pedig a világ; a jó mag az Isten országának fiai; a konkoly pedig a gonosznak fiai.”_ (Máté 13:37, 38)

Jánosnál:

_„A hatodik angyal is kitölté az ő poharát a nagy folyóvízre, az Eufrátesre; és kiszárada annak vize, hogy a napkelet felől jövő királyoknak út készíttessék.”_  (Jelenések könyve 16:12)

Az, hogy az „Eufrátesz” nem az Eufráteszt jelenti, a „napkelet felől jövő királyok” pedig semmilyen királyt, nyilvánvaló (abból, hogy mit jelent az Eufrátesz; lásd: 120., 1585. és 1866. sz.). A „napkelet felől jövő királyok útja” jelenti a hit igazságait, amelyek a szeretet jóságából erednek.

\[8\] Ugyanott:

_„És a pogányok, a kik megtartatnak, annak világosságában járnak; és a föld királyai az ő dicsőségöket és tisztességöket abba viszik.”_ (Jelenések könyve 21:24)

Ahol a „népek” jelentik azokat, akik jóságban vannak, a „föld királyai” pedig azokat, akik igazságban vannak, amire következtetni lehet abból a tényből, hogy ezek prófétai szavak, és nem történelmiek. Ugyanott:

_„Jövel, és megmutatom néked a nagy paráznának kárhoztatását, a ki a sok vizen ül; A kivel paráználkodtak a föld királyai, és az ő paráznaságának borával megrészegedtek a föld lakosai.”_ (Jelenések könyve 17:1, 2)

Újra:

_Mert Babilon paráznasága haragjának borából ivott valamennyi nép; és a földnek királyai ő vele paráználkodtak_ (Jelenések könyve 18:3, 9)

Ahol hasonló módon nyilvánvaló az, hogy nem királyokat jelentenek a „földnek királyai”, ugyanis a hit elveinek, vagyis az igazságnak a cáfolatával és meghamisításával foglalkoznak, ez a „paráznaság”, míg a „földnek királyai” a megcáfolt és meghamisított igazságokat jelentik.

\[9\] Ugyanott:

_„A tíz szarv pedig, a melyet láttál, tíz király, olyanok, a kik még birodalmat nem kaptak; de hatalmat kapnak mint királyok egy óráig a fenevaddal. Ezeknek egy a szándékuk; erejöket és hatalmokat is a fenevadnak adják.”_ (Jelenések könyve 17:12, 13)

Az, hogy ezek a „királyok” nem királyok, nyilvánvaló mindenki számára, mert ha így lenne, teljesen értelmetlen lenne, hogy a tíz király egy órára kapna felhatalmazást, mint király. Így van egy másik passzusban is:

_„És látám, hogy a fenevad és a föld királyai és az ő seregeik egybegyűltek, hogy hadakozzanak az ellen, a ki a lovon ül vala és az ő serege ellen.”_ (Jelenések könyve 19:19)

Azt, hogy „aki lovon ül” az „Isten Igéje”, nyíltan kijelentették (Jelenések könyve 19:13); ezzel szemben áll az, hogy a föld királyairól azt mondták, hogy egybegyűltek. A „fenevad”, amely a szeretet jóságát jelenti, elvilágiasodott; a „királyok”, melyek a hit igazságát jelentik, hamissá váltak. Ezeket azért hívják a „föld királyainak”, mert az egyházon belül vannak. A „föld” az egyház (662., 1066., 1067. és 1262. sz.). A „fehér ló” jelenti az igazság megértését; az „ül a lovon” pedig az Igét. Ez a jelentés még kézzelfoghatóbb Dániel 11-ben, ahol a „dél királyai” és az „észak királyai” közötti háborúval foglalkoznak. Ezek a kifejezések az egymással harcoló igazságokat és hamisságokat jelentik, és történelmi módon is leírják itt a csatákat a „háborúval”.

\[10\] Mivel a „király” az igazságot jelenti, ezért látható, hogy belső értelemben mit jelent, amikor az Urat Királynak és Papnak nevezik; valamint az is, hogy mi volt az Úrban, amit a királyok és papok képviseltek. A királyok képviselték az Ő Isteni igazságát, a papok az Ő Isteni jóságát. A rend törvényei, melyekkel az Úr Királyként kormányozza a mindenséget, igazságok; míg azok a törvények, melyekkel a mindenséget Papként kormányozza, és amelyek által magukat az igazságokat irányítja, jóságok. A csak az igazságok alapján történő kormányzás a pokolba száműzne mindenkit, azonban a jóságból való kormányzás mindenkit kiemel onnan, fel a mennybe (1728. sz.). Mivel az Úr esetében ez a kettő együtt jár, a régi időkben a papsággal egybefonódott királyság jelképezte őket. Ilyen volt Melkhisédek, aki Salem királya és egyúttal a Magasságos Isten papja volt (Mózes I. könyve 14:18); majd utána a zsidók, akik a képviseleti egyházat a saját formájában, bírákkal és papokkal, később pedig királyokkal szervezték meg.

\[11\] Mivel a királyok képviselték az igazságokat, melyeknek nem lett volna szabad parancsolni, mert – ahogy előzőleg mondtuk – elítélnek, ezért a királyok utáni vágy olyan kellemetlen volt, mint dorgálást kérni. Magának az igazságnak a természetét a király jogai írták le (Sámuel 1, 8:11-18). Korábban Mózes azt parancsolta (Mózes V. könyve 17:14-18), hogy az eredeti igazságot válasszák, amely a jóságból ered, és nem hamis, ezenkívül ne mocskolják be az okoskodással és ismeretanyaggal (scientifica). Ez foglaltatik a királyra vonatkozó utasításokban, melyeket Mózesnél adtak meg a fent idézett helyen. Ezt senki sem láthatja a betű szerinti értelemből, de mégis nyilvánvaló a belső értelem szerint: a „király” és a „királyság” nyilvánvalóan semmi mást nem képvisel és jelent, mint az igazságot.

AC 2016. Az a tény, hogy minden jóság és az abból eredő igazság az Úrtól van, örök igazság. Az angyalok olyan szinten észlelik ezt, hogy bármi, ami az Úrtól származik, az jó és igaz, míg ami maguktól származik, az gonosz és hamis. Ezt az új lelkek előtt is beismerik, valamint azok előtt a lelkek előtt is, akik kételkednek benne. Sőt, odáig elmennek, hogy azt mondják: az Úr óvta meg őket a belőlük eredő gonoszságtól és hamisságtól, és jóságban és igazságban tartotta őket. Továbbá észlelik az igazi visszatartást és az igazi befolyást is (1614. sz.). Azonban az ember feltételezése, hogy magától cselekszik jót és magától gondol igazat, csupán csak látszat, ugyanis semmit sem észlel, hanem a legnagyobb homályosság állapotában van a befolyás tekintetében. Emiatt a megjelenésből, sőt, a megtévesztésből következtet, ami miatt viszont nem szenvedheti, hogy sokáig visszatartsák, amíg nem hisz másban, csak az érzékeiben, és amíg ezek alapján okoskodik, hogy vajon úgy van-e. Bár a helyzet az, amit elmondtunk, az embernek mindazonáltal jót kellene tennie és igazat kellene gondolnia magától, mert más módja nincs annak, hogy megújuljon és újjászülessen (1937. és 1947. sz.).

\[2\] A következő vers az Úrnak az Isteni Lényegével egyesülni készülő Emberi Lényegével, valamint azzal foglalkozik, hogy minden jóság és igazság az Isteni Lényegből az Emberi Lényegen keresztül jut el az emberhez. Ez egy olyan Isteni titok, amit csak kevesen hisznek, mert nem fogják fel, és azt feltételezik, hogy az Isteni jóság képes elérni az embert anélkül, hogy az Úr Emberije egyesülne az Istenijével. Ez azonban nem lehetséges, ahogy néhány szóban már megmutattuk (1676., 1990. sz.): az ember annyira eltávolította magát az Legfelsőbb Istenitől az érzéki vágyak által, amelyekben elmerült, valamint a hamisságok által, amelyekkel vakká tette magát, hogy bármilyen Isteni befolyás az agy észbeli részébe csak az Emberin keresztül lehetséges, amelyet az Úr egyesített önmagában az Istenijével. Az Emberijén keresztül a kapcsolat létrejött; ezért a Legfelsőbb Isteni el tudott jutni az emberhez. Ezt az Úr sok helyen nyíltan kimondja, amikor azt mondja, hogy Ő az „út” és „senki sem jöhet az Atyához, csak Ő”. Ez az, amit itt megerősítenek: Tőle, vagyis az Emberi egyesüléséből az Istenivel, származik minden jó és minden igaz.

AC 2017. 7. vers. _És megállapítom az én szövetségemet én közöttem és te közötted, és te utánad a te magod között annak nemzedékei szerint örök szövetségűl, hogy legyek tenéked Istened, és a te magodnak te utánad._ „És megállapítom az én szövetségemet én közöttem és te közötted” jelenti az egyesülést; „és te utánad a te magod között” jelenti a csatlakozást azokhoz, akik hisznek benne; „annak nemzedékei szerint” jelenti a hit dolgait; „örök szövetségűl” jelenti az ezekhez való csatlakozást; „hogy legyek tenéked Istened” jelenti az Úr Istenijét Önmagában; „és a te magodnak te utánad” jelenti az eredendő Istenit, azokkal, akik hisznek benne.

AC 2018. „És megállapítom az én szövetségemet én közöttem és te közötted.” Ez jelenti az egyesülést, ami nyilvánvaló a „szövetség” jelentéséből, azaz az egyesülésből (665., 666., 1023. és 1038. sz.), mely egyesüléssel ebben a fejezetben és előzőleg is többször foglalkoznak. Azt már megmutattuk, hogy Jehova, aki itt beszél, az Úrban volt, mert Ő egy volt vele az első fogantatástól és születéstől. Az Úr Jehovától fogant, ezért a belsője Jehova volt. Ezt illusztrálja az is, hogy mi a hasonló az emberben (1999. sz.), nevezetesen az, hogy a lelke egy a testével, vagyis a belsője a külsőjével. Ezek azonban távol vannak egymástól, néha olyannyira, hogy egymással harcolnak, ahogy ez megszokott a kísértések esetében, amelyeknél a belső helyteleníti a külsőt és a vissza szeretné utasítani a benne lévő gonoszt. Mégis kapcsolódnak egymáshoz, vagy eggyé lesznek, mivel mind a lélek, mind a test ugyanahhoz az emberhez tartozik. Vegyük például azt, akinek a gondolatai különböznek attól, amit mutat kinézetében, beszédében és viselkedésében. Van benne egy belső, mely különbözik a külsőtől, mégis egyek. A gondolat ugyanannyira az emberé, amennyire a külseje, szája és viselkedése, azonban egyesülés jön létre, amikor a kinézet, az ajkak beszéde és a viselkedés összhangba kerül a gondolattal. Ez a magyarázat.

AC 2019. „És te utánad a te magod között.” Ez jelenti a csatlakozást azokhoz, akik hisznek benne, ami nyilvánvaló a „mag” jelentéséből, ami a hit (1025., 1447. és 1610. sz.), illetve a „te utánad” jelentéséből, ami a követni. A valaki „után menni” kifejezést gyakran használják az Igében (Jeremiás 7:6 és 8:2; Ezékiel 20:16, Márk 8:34, Lukács 9:23 és 14:27). Ezért ebben a passzusban a „te utánad a te magod” jelenti azokat, akik hisznek benne és követik Őt; belső értelemben azokat, akik Tőle születtek.

AC 2020. „Annak nemzedékei szerint.” Ez jelenti a hit dolgait, ami nyilvánvaló a „nemzedék” szóból, amely azokat a dolgokat jelenti, melyek az emberszeretetből erednek és születnek, vagyis a hit összes dolgát, vagy ami ugyanaz, mindenkit, aki az Úr által újjászületett, így ott van benne az emberszeretet hite. Ezzel az Úr Isteni könyörületességéből a továbbiakban foglalkozunk. Belső értelemben a „nemzedék” és a „születés” ilyen dolgok (613., 1041., 1145. és 1330. sz.).

AC 2021. „Örök szövetségűl.” Az ezekhez való csatlakozást jelenti. Ez nyilvánvaló a „szövetség” jelentéséből, ami a csatlakozás (665., 666., 1023. és 1038. sz.). Az pedig, hogy ez azokkal van, akiket a „magjának” neveznek, nyilvánvaló a közvetlenül ezután következőkből, valamint abból, hogy a „szövetséget” másodszor említik ebben a versben. A „szövetséget” először Jehova és az Emberi Lényeg egyesülésével kapcsolatban említették, másodszor pedig azok kapcsán, akik a magok. Annak érdekében, hogy kialakulhasson egy távolabbi elképzelés az Úr Isteni és Emberi Lényegének kapcsolódására, valamint az Úr és az emberi faj kapcsolódására vonatkozóan az emberszeretet hitén keresztül, érdemes lehet itt és a következőkben az előbbit Egyesülésnek, az utóbbit pedig Csatlakozásnak hívni. Az Úr Isteni Lényege és Emberi Lényege között Egyesülés, míg az Úr és az emberi faj között Csatlakozás volt az emberszeretet hitén keresztül, ahogy az nyilvánvaló abból a tényből, hogy Jehova vagy az Úr az Élet, és az Emberi Lényeget is Életnek teremtették, ahogy fent megmutattuk. Élet és Élet között Egyesülés van. Az ember nem Élet, hanem az élet fogadója, ahogy ezt is megmutattuk előzőleg. Amikor az Élet befolyik az élet fogadójába, akkor csatlakozás van, mivel megfelel a fogadónak, ahogy az aktív a passzívnak, vagy mint ahogy az önmagában élő annak, ami önmagában halott, és ettől élővé válik. Az elv és eszköz – ahogy meghatározták – valóban úgy tűnik, mintha egy lenne, de mégsem egy, mert az előbbi és az utóbbi is magától van. Az ember nem magától él, hanem az Úr könyörületességből csatlakoztatja az embert Magához, aki ezért örökké él. Mivel az Úr és az ember ilyen távol vannak egymástól, ezért hívják csatlakozásnak.

AC 2022. „Hogy legyek tenéked Istened.” Ez jelenti az Úr Istenijét Önmagában, ami nyilvánvaló mindabból, amit fent elmondtunk az Úr Isteni Lényegével kapcsolatban, nevezetesen, hogy az Önmagában volt.

AC 2023. „És a te magodnak te utánad.” Ez jelenti az eredendő Istenit azokkal, akik hisznek benne – ez nyilvánvaló a „mag” jelentéséből, ami az emberszeretet hite (1025., 1447. és 1610. sz.); valamint az „utánad” jelentéséből, ami az Ő követése (2019. sz.). Az azokkal lévő Isteni, akik hisznek az Úrban, a szeretet és emberszeretet. A Szeretet az Úr iránti szeretetet jelenti, az Emberszeretet pedig a felebarát iránti szeretetet. Az Úr iránti szeretetet és a felebarát iránti szeretetet nem lehet szétválasztani, mert az Úr szeretete az egyetemes emberi fajra irányul, melyet örökké meg akar őrizni, és teljesen csatlakoztatni akar magához, hogy senki se pusztuljon el. Ennek következtében, aki szereti az Urat, az Úr szeretetét bírja, és ezért nem tehet másként, minthogy szereti felebarátját is.

\[2\] Azonban akik szeretik felebarátjukat, nem feltétlenül szeretik az Urat, mint például a jóindulatú pogányok, akik tudatlanok az Úr vonatkozásában, de akiknél az Úr mégis jelen van az emberszeretetben (1032. és 1059. sz.), illetve mások az egyházon belül. Az Úr iránti szeretet ugyanis magasabb szinten van. Azok, akik szeretik az Urat, mennyei emberek, míg azok akik a felebarátjukat szeretik vagy emberszeretetben vannak, szellemi emberek. A Legősibb Egyház, amely a vízözön előtt volt, és mennyei volt, szerette az Urat. Az Ősi Egyház a vízözön után azonban szellemi volt, mert felebaráti szeretetben, vagy emberszeretetben volt. A Szeretet és Emberszeretet közötti különbséget akkor vizsgáljuk meg, amikor majd szó esik azokról.

AC 2024. 8. vers. _És adom tenéked és a te magodnak te utánnad a te bujdosásod földét, Kanaánnak egész földét, örök birtokul; és Istenök lészek nékik._ „És adom tenéked és a te magodnak te utánnad a te bujdosásod földét” jelenti, hogy az Úr mindent a saját erejéből vagy hatalmából szerzett meg magának, ami a „te bujdosásod földe”; „és adom tenéked” jelenti, hogy a mennyekben és a Földön lévő dolgok az Övé; „és a te magodnak te utánnad” jelenti, hogy Ő megadja ezeket azoknak, akik hisznek Benne; „Kanaánnak egész földét” jelenti az égi vagy mennyei királyságot; „örök birtokul” jelenti, hogy az örökkévalóságig; „és Istenök lészek nékik” jelenti, hogy Isten egy.

AC 2025. „És adom tenéked és a te magodnak te utánnad a te bujdosásod földét.” Az, hogy ez azt jelenti, hogy az Úr mindent a saját erejéből vagy hatalmából szerzett meg magának, ami a „te bujdosásod földe”, nyilvánvaló a „bujdosás” jelentéséből, amely az útbaigazítás (1463. sz.). Mivel az ember különösen az ismeretanyagba, a hit elvi dolgaiba és a hit tudásába történő útbaigazítás révén tesz szert az életre, ezért a „bujdosás” az így megszerzett életet jelenti. Az Úr esetében a „bujdosás” jelenti az életet, amelyet ő nyert el Magának a tudás, valamint a kísértések elleni harcok és győzelmek révén, és mivel Ő a saját erejéből érte el ezt az életet, ezt jelenti itt a „te bujdosásod földe”.

\[2\] A prófétáknál teljesen nyilvánvaló, hogy az Úr a saját erejéből szerzett meg Magának mindent, a saját erejéből egyesítette az Emberi Lényeget az Isteni Lényeggel és az Isteni Lényeget az Emberi Lényeggel, és így egyedül ő lett igazság. Ésaiásnál:

_„Ki ez, ki jő Edomból, veres ruhákban Boczrából, a ki ékes öltözetében, ereje sokaságában büszke? A sajtót egyedül tapostam, és a népek közül nem volt velem senki; Körültekinték és nem vala segítő, s álmélkodám és nem vala gyámolító, és segített nékem karom.”_ (Ésaiás 63:1, 3, 5)

„Edom” jelenti az Úr Emberi Lényegét; az „erő” és a „kar” pedig hatalom, amely a sajátjából származott, ahogy azt egyértelműen leírja a „nem vala segítő”, a „nem vala gyámolító” és a „segített néki karom”.

\[3\] Ugyanannál a prófétánál:

_„És látá, hogy nincsen senki, és álmélkodott, hogy nincsen közbenjáró; ezért karja segít néki, és igazsága gyámolítja őt. És felölté az igazságot, mint pánczélt, és a szabadítás sisakja van fején”_ (Ésaiás 59:16, 17)

Ugyanúgy azt jelenti, hogy a saját erejéből, és hogy ezáltal lett igazságos. Azt, hogy az Úr igazságos, Dániel is elmondja:

_Hetven hét szabatott, hogy eltöröltessék a hamisság és elhozassék az örök igazság, és bepecsételtessék a látomás és a próféták, és felkenettessék a Szentek szente._ (Daniel 9:24).

Jeremiásnál:

_„Támasztok Dávidnak igaz magvat, és uralkodik mint király, és bölcsen cselekszik és méltányosságot és igazságot cselekszik e földön. Az ő idejében megszabadul Júda, és Izráel bátorságosan lakozik, és ez lesz az ő neve, a melylyel nevezik őt: Az Úr a mi igazságunk!”_ (Jeremiás 23:5, 6; 33:15, 16).

Ezért hívják őt az „igazság házának” (Jeremiás 31:23; 50:7), illetve „csodálatosnak” és „erősnek” (Ésaiás 9:6).

\[4\] Az Úr azért tulajdonítja oly gyakran az Atyának azt, ami a sajátja (1999. és 2004. sz.), mert Jehova benne volt, ennélfogva mindabban is, ami Őbenne volt. Ezt valami hasonlóval lehet illusztrálni az emberben, bár nem egyenlő a kettő. Az ember lelke az emberben van, és mivel benne van, ezért benne van a legapróbb dolgaiban is, azaz gondolatainak és tetteinek legapróbb dolgaiban. Amiben nincs benne a lelke, az nem az övé. Az Úr lelke maga az Élet vagy maga a Létezés volt, azaz Jehova, Ő ugyanis Jehovától fogant. Ennek következtében maga Jehova vagy az Élet volt az Ő legapróbb dolgaiban; és mivel maga az Élet vagy Létezés, azaz Jehova az Övé volt, ahogy a lélek az emberé, ugyanúgy, ami Jehováé volt, az az Övé is volt. Ezt mondja az Úr: hogy Ő „az Atya kebelében” van (János 1:18), és hogy „mindaz, a mi az Atyáé, az enyém” (János 16:15; 17:10, 11).

\[5\] A jóságból, ami Jehováé, Ő egyesítette az Isteni Lényeget és az Emberi Lényeget; az igazságból pedig Ő egyesítette az Emberi Lényeget és az Isteni Lényeget. Ő tehát mindent, mind általánosságban, mind részleteiben, Önmagától csinált, sőt, valójában az Ő Emberi Lényege magára maradt, hogy magától harcolhasson a poklok ellen és győzhesse le őket. Mivel Benne az élet az Övé volt, ahogy ezt már mondtuk, ezért Ő a saját hatalmából és saját erejéből győzte le őket, amint ez egyértelműen kiderül a próféták korábban már idézett passzusaiból. Mivel Ő minden dolgot a saját erejéből szerzett meg Önmagának, ezért igaz lett, függetlenítette a szellemek világát a pokoli démonoktól és szellemektől, ezáltal megmentette az emberi fajt a pusztulástól (ugyanis az emberi fajt szellemek segítségével irányítják), és megváltotta azt. Emiatt hívják gyakran az Ótestamentum Igéjében Szabadítónak, Megváltónak és Üdvözítőnek, ami az Ő neve, a Jézus jelentése.

AC 2026. Az „és adom tenéked” jelenti, hogy a mennyekben és a Földön lévő dolgok az Övé, ami az előbbiekből következik. A betű szerinti értelemben az „és adom tenéked” azt jelenti, hogy Isten vagy Jehova adja az Úrnak. Ezt mondják az evangélisták is, hogy az Atya a menny és a Föld minden dolgát odaadta Neki. Belső értelemben azonban, amelyben az igazság a maga tisztaságában jelenik meg, azt jelenti, hogy az Úr megszerezte őket magának, mert ahogy korábban már mondtuk, Jehova benne volt, valamint mindenben, ami Hozzá tartozott. Ez bemutatható továbbá azáltal is, ami hasonló hozzá, ugyanis ez olyan, mintha a belsőbb vagy észbeli ember, vagyis a gondolat azt mondaná, hogy a test nyugalmat vagy békességet találhat, ha tartózkodik ennek vagy annak a megtételétől. Ebben az esetben az, aki beszél, ugyanaz az ember, mint akihez beszélnek, mivel mind az elme, mind a test az emberhez tartozik, tehát ha az egyikről említést tesznek, abba beleértik a másikat is.

\[2\] Az, hogy a menny és a Föld minden dolga az Úré, az Ige számos passzusából nyilvánvaló – mind az Ószövetségben, mind az evangéliumokban (Máté 11:27; Lukács 10:22; János 3:34-35, 17:2; Máté 28:18), mind itt (458., 551., 552., 1607. sz.). És mivel az Úr uralkodik az egyetemes mennyben, Ő uralkodik minden földi dolgon is, ugyanis ezek olyannyira összetartoznak, hogy Ő, aki egy dolgon uralkodik, mindenen uralkodik. Az angyalok mennyországától függ az angyali lelkek mennyországa, ettől függ a szellemek világa, és emettől függ az emberi faj. Ugyanígy a mennyektől függ a világ és a természet minden dolga, mert a mennyeken keresztül az Úrtól érkező befolyás nélkül a természetben és annak három királyságában semmi sem történne meg és semmi sem maradna meg (1632. sz.).

AC 2027. Az, hogy az „és a te magodnak te utánnad” jelenti, hogy Ő megadja ezeket azoknak, akik hisznek Benne, nyilvánvaló a „mag” jelentéséből, mint hit (1025., 1447., 1610. sz.), illetve mint az emberszeretet hite (379., 389., 654., 724., 809., 916., 1017., 1162., 1176., 1258. sz.). Azok, akik érdemnek tekintik az életükben végrehajtott cselekedeteket, nem rendelkeznek az emberszeretet hitével, és rájuk nem vonatkozik az itt említett mag. Ők ezáltal üdvözülni akarnak: nem az Úr igazságossága, hanem a saját igazságosságuk révén. Az, hogy bennük nincs meg az emberszeretet hite, azaz nincs emberszeretet, nyilvánvaló abból, hogy magukat mások elé helyezik, azaz magukkal törődnek, nem másokkal. Másokkal csak addig törődnek, amíg azok szolgálatot tesznek nekik, és vagy semmibe veszik, vagy gyűlölik azokat, akik nem hajlandók szolgálatot tenni nekik. Az önszeretet által eltávolodnak másoktól, és sosem társulnak másokkal, így megsemmisítik azt, ami mennyei: nevezetesen a kölcsönös szeretetet, amely stabilitást biztosít a mennyben. Ebben ugyanis maga a menny van, és annak minden együttműködése és összhangja. A másik életben bármi, ami megsemmisíti az összhangot, ellentétes magával a mennyei renddel, így hozzájárul az egész elpusztításához. Azok ilyenek, akik érdemnek tekintik az életükben végrehajtott cselekedeteket, és megkövetelik maguknak a tisztességet. A másik életben sokan vannak ilyenek.

\[2\] Az arcuk néha kis fáklyaként ragyog, de csalóka tűzzel, amely az önigazolásból ered – ők valójában ridegek. Néha ide-oda szaladgálnak és önigazolást keresnek az Ige betű szerinti értelme alapján, ugyanis gyűlölik a belső értelemből kivilágló igazságot (1877. sz.). Az ő szférájuk az önigazolás szférája, amely pusztító hatással van minden olyan elképzelésre, mely nem tekinti önmagát egyfajta istenségnek. Sok ilyen szféra együtt olyannyira nem fér meg egymással, hogy gyűlölködésen és ellenségeskedésen kívül más nincs köztük; amikor ugyanis mindenki ugyanarra vágyik, vagyis arra, hogy kiszolgálják, akkor a szívük mélyén végeznek egymással.

\[3\] Néhányan közülük azok közé tartoznak, akik azt mondják, hogy az Úr szőlőjében dolgoztak, miközben folyamatosan a saját kiválóságuk, dicsőségük, megbecsülésük és hasznuk járt a fejükben, sőt, még az is, hogy a legnagyobbak lehetnek a mennyben, akiket az angyalok szolgálnak ki. Szívükben magukhoz képest alávalóbbnak tartanak másokat, ezért nem található meg bennük a kölcsönös szeretet, amelyből a menny táplálkozik, csak az önszeretet, amelybe behelyezik a mennyországot, ugyanis fogalmuk sincs róla, hogy az milyen. (Ezzel kapcsolatban lásd: 450–452., 1594. és 1679. sz.). Ők azok, akik elsők akarnak lenni, de utolsók lesznek (Máté 19:30, 20:16; Márk 10:31); ők mondják, hogy az Úr nevében prófétáltak és cselekedtek hatalmas dolgokat; és ők kapják erre válaszul, hogy „sohasem ismertelek titeket” (Máté. 7:22, 23).

\[4\] Teljesen más azok helyzete, akik szívük egyszerűsége okán tételezik fel, hogy kiérdemelték a mennyországot, és emberszeretetben élnek. Ők úgy tekintenek a menny kiérdemlésére, mint amit megígértek nekik, és gond nélkül elfogadják, hogy ez az Úr könyörületének köszönhető. Ezzel ugyanis emberszeretettel teli élet jár, mert az igaz emberszeretet minden igazságot szeret.

AC 2028. „Kanaánnak egész földét.” Ez jelenti a mennyei királyságot, ami nyilvánvaló a „Kanaán földje" jelentéséből, lévén az a mennyei királyság (1413., 1437. és 1607. sz.).

AC 2029. „Örök birtokul.” Az örökkévalót jelenti, ami magyarázat nélkül is egyértelmű. Őket „birtoklók”-nak és „örökösök”-nek nevezik, de nem az érdemeik, hanem a könyörület révén.

AC 2030. „És Istenök lészek nékik.” Ez jelenti, hogy Isten egy, ami nyilvánvaló a tényből, hogy itt az Úr Emberi Lényegéről van szó, amely egyesülni készült az Ő Isteni lényegével, ezért ő maga is Istenné válik. Az „Istenök lészek nékik” ezért a belső értelemben azt jelenti, hogy egy az Isten.

AC 2031. 9. vers. _Annakfelette monda Isten Ábrahámnak: Te pedig az én szövetségemet megőrizzed, te és a te magod te utánad az ő nemzedékei szerint._ „Annakfelette monda Isten Ábrahámnak” jelenti az észlelést; „Te pedig az én szövetségemet megőrizzed” jelenti a még közelebbi egyesülést; „te és a te magod utánad” jelenti, hogy Ő általa kapcsolat van mindazokkal, akik hisznek Benne; „az ő nemzedékei szerint” jelenti a hitből eredő dolgokat.

AC 2032. „Annakfelette monda Isten Ábrahámnak.” Ez az észlelést jelenti, ami egyértelmű a „monda Isten” jelentéséből az Ige történeti részében, ahol azt jelenti, hogy észlelni (1602., 1791., 1815., 1819. és 1822. sz.).

AC 2033. „Te pedig az én szövetségemet megőrizzed.” Az, hogy ez még közelebbi egyesülést jelent, nyilvánvaló a „szövetség” jelentéséből, ami az egyesülés és a kapcsolat (2., 4. és 7. vers; 665., 666., 1023. és 1038. sz.). Az előzőleg oly gyakran emlegetett „szövetség” ismétlődő említése közelebbi egyesülést jelent. Történeti értelemben, amely Ábrahámhoz kapcsolódik, csak annyi mondható el, hogy meg kell tartania a szövetséget. Belső értelemben azonban, amelyben az Úrról van szó, és amelyből a történelmi jelentés eltűnik, és átveszik a helyét az Úrról szóló állítások, ez a közelebbi egyesüléshez kapcsolódik. Az Úr Emberi és Isteni Lényegének egyesítése nem egyszerre történt, hanem az Ő egész élete során, a csecsemőkortól kezdve a világi élete utolsó pillanatáig. Ennélfogva tehát az Ő megdicsőülése, azaz az egység elérése folyamatos volt, ahogy azt János mondja:

_„Atyám, dicsőítsd meg a te nevedet! Szózat jöve azért az égből: Meg is dicsőítettem, és újra megdicsőítem.”_ (János 12:28);

(1690. és 1864. sz.)

AC 2034. „Te és a te magod utánad” jelenti, hogy Ő általa kapcsolat van mindazokkal, akik hisznek Benne, ami nyilvánvaló a „mag” jelentéséből, ami a hit, ahogy már többször is elmondtuk korábban; valamint az „utánad” jelentéséből, ami az Ő követése (2019. sz.). Az Isteni Lényeg egyesítésről az Emberi Lényeggel, valamint az Emberi Lényeg egyesítésről az Isteni Lényeggel már volt szó. Itt arról a kapcsolatról beszélnek, amely az Úr és a Benne hívők között van, ezért ismétlik a „te” szót. Azt mondják ugyanis, hogy „Te pedig az én szövetségemet megőrizzed, te és a te magod te utánad”; és e szó ismétlése a „mag” szóval kapcsolatban nyilvánvalóvá teszi, hogy belső értelemben a kapcsolatról van szó azokkal, akik a magok, amelyek az emberszeret hitét (1025., 1447. és 1510. sz.), valamint azt jelentik, hogy a hit az maga az emberszeretet (30–38., 379., 389., 654., 724., 809., 916., 1017., 1076., 1077., 1162., 1176., 1258., 1798., 1799., 1834. és 1844. sz.).

\[2\] Sőt, amikor az Atyával való egyesüléséről van szó, az Úr azonnal, habozás nélkül beszél az emberi fajjal való kapcsolatáról is, mivel ez volt az egyesülés oka, ahogy az nyilvánvaló Jánosnál:

_Hogy mindnyájan egyek legyenek; a mint te én bennem, Atyám, és én te benned, hogy ők is egyek legyenek mi bennünk; És én azt a dicsőséget, a melyet nékem adtál, ő nékik adtam, hogy egyek legyenek, a miképen mi egy vagyunk; Én ő bennök, és te én bennem; És megismertettem ő velök a te nevedet, és megismertetem; hogy az a szeretet legyen ő bennök, a mellyel engem szerettél._ (János 17:21, 22, 26)

Amiből nyilvánvaló, hogy az Ő és az Atya egyesülésében az Úr az Ő és az emberi faj közti kapcsolatot látta, mégpedig szívből, mert ez volt az Ő szeretete; ugyanis minden kapcsolat a szeretet eszközeivel jön létre, mert a szeretet maga a kapcsolat.

\[3\] Ugyanabban az evangéliumban:

_„Mert én élek, ti is élni fogtok. Azon a napon megtudjátok majd ti, hogy én az én Atyámban vagyok, és ti én bennem, és én ti bennetek. A ki ismeri az én parancsolataimat és megtartja azokat, az szeret engem.”_ (János 14:19–21).

Ebből ugyanúgy egyértelmű, hogy az Ő Emberi és Isteni Lényege egyesülésében az Úr az Ő és az emberi faj közti kapcsolatot látta. Ez volt az Ő végcélja és az Ő szeretete, mely akkora volt, hogy az emberi faj megváltása – amelyet az Ő és az Atya közti egyesülésben látott – volt a legnagyobb öröm az Ő számára. Itt le van írva az is, hogy mi okozza az egyesülést: nevezetesen a parancsolatainak ismerete és megtartása, és ezáltal az Úr iránti szeretet.

\[4\] Újra:

_Atyám, dicsőítsd meg a te nevedet! Szózat jöve azért az égből: Meg is dicsőítettem, és újra megdicsőítem. Felele Jézus és monda: Nem én érettem lőn e szó, hanem ti érettetek. És én, ha felemeltetem e földről, mindeneket magamhoz vonszok._ (János 12:28, 30, 32)

Ahogy mondtuk korábban, „dicsőítettem” alatt egységet értenek, és azt, hogy az Ő és az Atya egyesülését Ő úgy tekintette mint az Ő és az emberi faj közti kapcsolatot, ahogy azt nyíltan ki is mondja a „ha felemeltetem e földről, mindeneket magamhoz vonszok” szavakkal.

\[5\] Az, hogy a Végtelen vagy Legfelsőbb Isteni kapcsolata az emberi fajjal az Úr Istenivé tett Emberi Lényegén keresztül valósult meg, és hogy ez a kapcsolat volt az oka annak, hogy az Úr eljött e világra, olyan titok, amely sokakat érdekel az elméjében, és mert nem értik meg, el sem hiszik. Mivel nem hiszik el azért, mert nem fogják fel, ennek következtében számukra botrány vagy akadály lesz. A másvilágra érkezőknek köszönhetően számos tapasztalat bizonyította számomra, hogy ez így van. Közülük sokan – az e világon tehetségesnek számító emberek nagyobb része – úgy vélik, hogy amikor az Úr emberré vált, és külső formájában ugyanolyan volt, mint más emberek, akkor Ő szenvedett, mindazonáltal uralkodik a világegyetemen, egyszerre botrányokkal töltik meg a szférát, mivel ez botrány vagy akadály volt számukra a testi életben; noha akkor nem terjesztettek ilyen híreket, és látszólag szentként csodálták Őt. A másik életben a benső megnyílik, és a belőle kiáramló szféra által láthatóvá válik (1048., 1053., 1316. és 1504. sz.). Ily módon egyértelműen észlelhető, hogy milyen volt a hitük, és hogy mit gondoltak az Úrról.

\[6\] Tudván, hogy ez a helyzet, érdemes kicsit jobban kifejteni a témát. Az emberből eltűnt a mennyei, azaz Isten iránti összes szeretet, ezért nem volt többé jóakarat, és az emberi faj elkülönült az Istenitől. A szereteten kívül más nem tudja kialakítani a kapcsolatot, ezért amikor a szeretet eltűnik, a kapcsolat is megszakad. A kapcsolat megszakadását pedig pusztítás és kipusztulás követi. Ezért lett téve egy ígéret az Úr eljövetelére, aki egyesíti az Emberit az Istenivel, és ezen egyesülés révén, a szeretet és az emberszeretet hite által Ő egyesül az emberi fajjal.

\[7\] Az első ígéret idejétől kezdve (Mózes I. könyve 3:15) a szeretet hite az Úrban, akinek az eljövetelét várták, egyesülést eredményezett. De amikor már egyáltalán nem maradt meg a szeretet hite a világon, az Úr eljött, és teljes mértékben egyesítette az Emberi Lényeget az Isteni Lényeggel, ahogy Ő maga is mondja. Ugyanakkor megtanította az igazság útját: mindenki, aki hisz Benne – azaz szereti Őt és az Ő dolgait, valamint aki az Ő szeretetében, vagyis általánosságban az emberi faj szeretetében, így a felebarát szeretetében van – az egyesül vele és üdvözül.

\[8\] Amikor az Úrban az Emberi Isteni, az Isteni pedig Emberi lett, a Végtelen vagy Legfelsőbb Isteni beáramlott az emberbe, ami máskülönben nem jöhetett volna létre. Szétszóródtak továbbá a hamisság szörnyű meggyőződései és a gonosz utálatos vágyai, amelyekkel a szellemek világa színültig tele volt, és amelyet folyamatosan feltöltöttek az e világról érkező lelkek. Aki pedig e meggyőződésekkel és vágyakkal volt tele, a pokolba került, és el lett különítve. Ha ez nem történik meg, akkor az emberi faj eltűnt volna, mert az Úr a szellemek révén uralkodik az emberi fajon. Más módon nem is tudtak volna szétszóródni, mert az Isteni nem működhetett az emberi észbeli dolgain keresztül a belső értelemben, ezek ugyanis jóval alatta vannak a Legfelsőbb Isteninek, amikor nincsenek egyesítve; nem is beszélve még mélyebb titkokról, amelyeket semmi halandó fel nem foghat (1676. és 1990. sz.), azaz hogy a mennyei angyalok mennyországában az Úr Napként jelenik meg, míg a szellemi angyalok mennyországában Holdként. A Nap az Ő szeretetének mennyeije, a Hold pedig az Ő szeretetnének szellemije (1053., 1521. és 1529–1531. sz.), és hogy minden dolog általában és egyenként az Ő figyelmét élvezi (1274. és 1277. sz.).

AC 2035. „Az ő nemzedékei szerint” jelenti a hitből eredő dolgokat, ami nyilvánvaló a „nemzedék” és a „születés” jelentéséből, lévén azok a hit dolgai (613., 1145., 1255. és 1330. sz.); valamint abból, hogy a szeretet és hit dolgai úgy kapcsolódnak egymáshoz, mint a vér és a házasság (685. és 917. sz.).

AC 2036. 10. vers. _Ez pedig az én szövetségem, melyet meg kell tartanotok én közöttem és ti közöttetek, és a te utánnad való magod között: minden férfi körűlmetéltessék nálatok._ „ Ez pedig az én szövetségem, melyet meg kell tartanotok én közöttem és ti közöttetek” szimbolizálja azt, hogy minden összekapcsolódott az Úrral; „és a te utánnad való magod között” jelenti azokat, akik hisznek Benne; „minden férfi körűlmetéltessék nálatok” jelenti a tisztaságot.

AC 2037. „Ez pedig az én szövetségem, melyet meg kell tartanotok én közöttem és ti közöttetek.” Ez szimbolizálja azt, hogy minden összekapcsolódott az Úrral, ami egyértelmű a „szövetség” jelentéséből, ami az összekapcsolás, ahogy arról már volt szó. Az, hogy itt a kapcsolat szimbóluma, nyilvánvaló a következő versből, ahol a „szövetség jelének” hívják: „És metéljétek körűl a ti férfitestetek bőrének elejét, és az lesz az én közöttem és ti közöttetek való szövetségnek jele”. Az egyház minden külsődleges rítusa a szövetség jele, amelyekre megszenteltként kellett tekinteni, mert belső dolgokat jelentettek. A körülmetélés – amiről itt szó van – csupán egy reprezentatív, jelképes rítus, amelynek magyarázata alább következik. Az Ige különböző passzusaiban mindazonáltal „szövetségnek” nevezik az ilyen rítusokat, mert azok külső dolgokat jelképeznek, és ezáltal belső dolgokat jelentenek. A belső dolgok tartoznak a szövetséghez, mert azok az összekapcsolás hatásának eredményei, míg a külső dolgok nem azok – csupán kizárólag a belső dolgok révén. A külső dolgok pusztán a szövetség jelei, illetve a kapcsolat szimbólumai, amelyek révén felidézhetők a belső dolgok, melyek képesek összekapcsolni őket. A szövetség jeleire vonatkozóan lásd: 1308. sz. A szövetséghez tartozó, vagyis a kapcsolat révén eredményezett belső dolgok a szeretethez és emberszeretethez kapcsolódnak, és ezekből erednek. Ezen a két dolgon – nevezetesen azon, hogy az ember jobban szereti Isten, mint önmagát, illetve jobban szereti felebarátját, mint önmagát – alapszik az összes törvény és prófécia, vagyis a hit általános tételei (Máté 22:34–39; Márk 12:28–35).

AC 2038. „És a te utánnad való magod között.” Ez jelenti azokat, akik hisznek Benne. Ez egyértelmű a „mag” jelentéséből, amely az emberszeretet hite (lásd feljebb).

AC 2039. „Minden férfi körűlmetéltessék nálatok.” Ez a tisztaságot jelenti, ami nyilvánvaló a „körülmetélés” jelképéből és az ebből eredő, belső értelem szerinti jelentésből. A körülmetélés, azaz az előbőr levágása jelentette azon dolgok eltávolítását és eltörlését, amelyek meggátolják és bemocskolják a mennyei szeretetet, és amelyek a testi vágyak gonoszságai (különösen az önszeretetből eredő testi vágyak gonoszságai) és az ezekből eredő hamisságok. E jelentés oka az, hogy az utódlás szervei mindkét nemnél a mennyei szeretetet jelképezik. Az Úr királyságának mennyei dolgai háromféle szeretetből állnak össze: hitvesi szeretet, az újszülöttek iránti szeretet és a közösség szeretete (vagy kölcsönös szeretet). A hitvesi szeretet a legfontosabb szeretet mind közül, mert ennek van a legnagyobb haszna: nevezetesen az emberi faj szaporodása és ezáltal az Úr királyságának növelése – ebből ered a szeminárium. A következő az újszülöttek iránti szeretet, amely a hitvesi szeretet eredménye, végül pedig a közösség szeretete, azaz a kölcsönös szeretet jön. Ami elhomályosítja, megakadályozza vagy bemocskolja ezeket a szereteteket, azt az előbőr jelképezi. Ennek levágása, azaz a körülmetélés emiatt reprezentatív jellegű lett, ugyanis amennyiben a testi vágyak gonoszságai és az azokból eredő hamisságok eltávolíttatnak, az ember is megtisztul, és megjelenhet a mennyei szeretet. A fentiekben már bemutattuk, hogy az önszeretet mennyire ellentétes a mennyei szeretettel, és mennyire mocskos ahhoz képest (760., 1307., 1308., 1321., 1594., 2045. és 2057. sz.). A most elmondottakból világos, hogy a „körülmetélés” belső értelemben tisztaságot jelent.

\[2\] Az, hogy a körülmetélés csak a szövetség vagy kapcsolat egy jele, tisztán látható abból, hogy az előbőr levágása az égvilágon semmit nem számít a szív körülmetélése nélkül; és hogy a szív körülmetélését, azaz a fent említett tisztátalan szeretettől való megtisztítását jelenti, ahogy az nyilvánvaló az Ige következő passzusaiból. Mózesnél:

_„És körülmetéli az Úr, a te Istened a te szívedet, és a te magodnak szívét, hogy szeressed az Urat, a te Istenedet teljes szívedből és teljes lelkedből, hogy élj.”_ (Mózes V. könyve 30:6)

Ebből egyértelmű, hogy a „körülmetélni a szívet” az a mocskos szeretetektől való megtisztítást jelenti annak érdekében, hogy Istent vagy az Urat teljes szívvel-lélekkel lehessen szeretni.

\[3\] Jeremiásnál:

_„Szántsatok magatoknak új ugart, és ne vessetek tövisek közé! Metéljétek magatokat körül az Úrnak, és távolítsátok el szívetek előbőreit, Júda férfiai és Jeruzsálem lakosai”_ (Jeremiás 4:3, 4);

A „metéljétek magatokat körül az Úrnak, és távolítsátok el szívetek előbőreit” a mennyei szeretetet akadályozó dolgok eltávolítása; ebből látható, hogy a szív körülmetélése egy olyan belső dolog, amit az előbőr levágása jelképez. Mózesnél:

_Metéljétek azért körül a ti szíveteket, és ne legyetek ezután keménynyakúak. Igazságot szolgáltat az árvának és az özvegynek; szereti a jövevényt, adván néki kenyeret és ruházatot._ (Mózes V. könyve 10:16, 18)

Ahol szintén világos, hogy a „metéljétek azért körül a ti szíveteket” a szív megtisztítása a tisztátalan szeretet gonoszságaitól és a belőlük eredő hamisságoktól. A szeretet mennyei dolgait az emberszeretetből fakadó tevékenységek írják le: „igazságot szolgáltat az árvának és az özvegynek”, valamint „szereti a jövevényt, adván néki kenyeret és ruházatot”.

\[4\] Jeremiásnál:

_„Ímé, eljőnek a napok, azt mondja az Úr, és megfenyítek minden körülmetélkedettet a körülmetéletlenekkel együtt: Égyiptomot és Júdát, Edomot és az Ammon fiait, Moábot és mindazokat, a kik nyírott üstökűek és a pusztában laknak; mert mindez a nemzet körülmetéletlen, és Izráelnek egész háza is körülmetéletlen szívű.”_ (Jeremiás 9:25, 26)

Itt nyilvánvaló, hogy a körülmetélés a megtisztulást jelzi, őket ugyanis „körülmetélkedettnek” nevezik, de ennek ellenére a körülmetéletlen népek közé számítják a zsidókkal együtt. Izraelről azt mondják, hogy „körülmetéletlen szívű”. Ugyanígy van Mózesnél:

_„Akkor talán megalázódik az ő körülmetéletlen szívök”_ (Mózes III. könyve 26:41).

\[5\] Az, hogy az „előbőr” és a „körülmetéletlen” a tisztátalanság, nyilvánvaló Ésaiásnál:

_„Serkenj föl, serkenj föl, öltözd fel erősségedet, Sion, öltözzél fel ékességed ruháiba, Jeruzsálem, szent város, mert nem lép te beléd többé körülmetéletlen, tisztátalan!”_ (Ésaiás 52:1).

„Sion” a mennyei egyház, „Jeruzsálem” pedig a szellemi egyház, ahova az, aki „körülmetéletlen”, azaz „tisztátalan”, nem léphet be.

\[6\] A körülmetélés a szövetség jele, illetve a kapcsolat szimbóluma, ami nyilvánvaló abból a tényből, hogy ugyanezt jelképezték a gyümölcstermő fák, amelyeket szintén körül kellett metélni. Mózesnél:

_„Mikor pedig bementek arra a földre, és plántáltok ott mindenféle gyümölcstermő fát, annak gyümölcsét körülmetéletlennek tartsátok, három esztendeig legyen az néktek körülmetéletlen: meg ne egyétek. A negyedik esztendőben pedig annak minden gyümölcse szent legyen, hálaáldozatul az Úrnak.”_ (Mózes III. könyve 19:23, 24)

A „gyümölcsök” – ahogy a „szív” is – az emberszeretetet jelképezik és képviselik, ahogy ez az Ige számos passzusában látható. Az ő „előbőrük” pedig az emberszeretetet akadályozó és beszennyező tisztátalanságot jelentik.

\[7\] Fantasztikus dolog, hogy amikor a mennyben lévő angyalok a természetes tisztátalanságtól való megtisztításra gondolnak, a szellemek világában hihetetlen gyorsasággal megjelenik valami körülmetéléshez hasonló, mert az angyali elképzelések jelképes dolgokká válnak a szellemek világában. A zsidó egyházban egyes reprezentatív rítusok ebből fakadnak, mások nem. Azok, akiknél ez a gyors körülmetélés megtörtént a szellemek világában, arra vágytak, hogy bebocsátassanak a mennybe. Ez az ábrázolás a bebocsátásuk előtt történt. Ez magyarázza, hogy Józsuét miért utasítják a népe körülmetélésére, amikor a Jordánon átkelve beléptek Kánaán földjére: a Kánaán földjére lépés jelképezte a hithű emberek bebocsáttatását a mennybe.

\[8\] Ezért lett másodszorra is elrendelve a körülmetélés, amiről Józsué beszél:

_Ez időben monda az Úr Józsuénak: Csinálj magadnak kőkéseket, és másodszor is metéld körül az Izráel fiait. És csinála Józsué magának kőkéseket, és körülmetélé Izráel fiait a körülmetéletlenség halmán. És monda az Úr Józsuénak: Ma fordítottam el rólatok Égyiptom gyalázatát; ezért hívják e hely nevét Gilgálnak mind a mai napig._ („Gördülő kő”) (Józsué 5:2, 3, 9)

A „kőkések” jelentik az igazságokat, amelyekkel el akarták tölteni őket annak érdekében, hogy elűzzék és eloszlassák a tisztátalan szereteteket, ugyanis az igazság ismerete nélkül nem lehetséges a megtisztulás. (Az Igéből nyilvánvaló, hogy a „kő” vagy „szikla” az igazságokat jelenti \[643. és 1298. sz.\], míg a „kést” azokra az igazságokra mondják, amelyekkel a gonosz elűzhető.)

AC 2040. 11. vers. _És metéljétek körűl a ti férfitestetek bőrének elejét, és az lesz az én közöttem és ti közöttetek való szövetségnek jele._ „És metéljétek körűl a ti férfitestetek bőrének elejét” jelenti az ön- és világszeretet eltörlését; „és az lesz az én közöttem és ti közöttetek való szövetségnek jele” jelenti és képviseli a tisztaságot.

AC 2041. „És metéljétek körűl a ti férfitestetek bőrének elejét.” Az, hogy ez jelenti az ön- és világszeretet eltörlését, nyilvánvaló a „körülmetélés” képviseletéből és jelentéséből, ami a megtisztulás a tisztátalan szeretetektől (2039. sz.); valamint a „test” \[itt: „hús” – _A ford. megjegyzése_\] jelentéséből, ami az ember sajátja (999. sz.). Ami az ember sajátja, az nem más, mint az önszeretet és a világ szeretete, ennélfogva az összes ebből eredő vágy – hogy ez milyen tisztátalan lehet, azt már bemutattuk (141., 150., 154., 210., 215., 694., 731., 874-876., 987. és 1047. sz.). Mivel az ember ezen eltávolítandó sajátjáról van szó, a „férfitest bőrének az eleje” kifejezést használják.

\[2\] Van két úgynevezett szeretet és azok vágyai, amelyek akadályozzák a mennyi szeretet beáramlását az Úrtól. Amikor ezek a szeretetek uralják a belső és a külső embert, elutasítják és elfojtják, valamint megrontják és beszennyezik a beáramló mennyei szeretetet, mivel tökéletes ellentétei a mennyei szeretetnek, ahogy azt az Úr Isteni jóindulatából mindjárt bemutatjuk. De ahogy e szeretetek eltűnnek, úgy kezd megjelenni az Úrtól beáramló mennyei szeretet, hogy világosságot adjon a belső embernek, és a belső ember úgy kezdi el látni, hogy gonoszságban és hamisságban van. Ezután felismeri, hogy tisztátalan és erkölcstelen, végezetül pedig azt, hogy ez ő Sajátja volt. Azok születnek újjá, akikből az ilyen szereteteket kiirtják.

\[3\] Az ilyen szeretetek eltűnését a nem újjászületetteknél is meg lehet figyelni, ugyanis amikor azok csendesednek bennük – ahogy ez néha előfordul szakrális meditáció során, vagy amikor az érzéki vágyak lecsillapodnak csapások vagy betegségek miatt, vagy különösen a halál előszelét érezve –, akkor valamiféle mennyei világosságot és ebből következően nyugalmat éreznek, mert ilyenkor a testi és világi dolgok háttérbe szorulnak. Ám az ilyen emberek esetében nem eltűnnek, hanem csak lecsendesednek a szóban forgó vágyak, ugyanis amikor a korábbi állapot visszaáll, akkor visszaesnek ugyanazon érzéki vágyak bűnébe.

\[4\] A gonoszsággal együtt a testi és világi dolgokat is el lehet csendesíteni, melyek aztán egyfajta mennyeiséggé változnak, ahogy ez néha megtörténik a lelkekkel másik életben – különösen az újonnan érkezettek esetében, akik igen nagyon vágynak arra, hogy lássák az Úr dicsőségét, mert oly sokat hallottak a mennyről a világi életükben. A fent említett külső dolgok ekkor elcsendesednek bennük, így bekerülhetnek az első mennybe, ahol kiélvezhetik kívánságukat. Itt azonban nem maradhatnak sokáig, mert a testi és világi dolgok csak elcsendesednek bennük, nem pedig eltűnnek, mint az angyalok esetében (541. és 542. sz.). A mennyei szeretet folyamatosan áramlik be az emberbe az Úrtól, és semmi más nem akadályozza, gátolja vagy teszi lehetetlenné a befogadását az emberben, csak az ilyen szeretetek érzéki vágyai és a belőlük eredő hamisságok.

AC 2042. „És az lesz az én közöttem és ti közöttetek való szövetségnek jele.” Ez jelenti és képviseli a tisztaságot, ami a fentiekből (2039. sz.) nyilvánvaló, azaz a körülmetélés a tisztátalan szeretetektől való megtisztulást jelképezi. Ez kizárólag egy külsőleges szertartás, amely valami belsőt jelentett és képviselt: nem a szövetség volt, hanem a szövetség egy jele.

AC 2043. 12. vers. _Nyolcznapos korában körűlmetéltessék nálatok minden férfigyermek nemzedékeiteknél; akár háznál született, akár pénzen vásároltatott valamely idegentől, a ki nem a te magodból való._ „Nyolcznapos korában” jelenti bármilyen megtisztulás kezdetét; „körűlmetéltessék nálatok” jelenti a megtisztulást; „minden férfigyermek” jelenti a hit igazságában lévőket; „nemzedékeiteknél” jelenti a hit dolgait; „akár háznál született” jelenti a mennyei embereket; „akár pénzen vásároltatott” jelenti azokat a szellemi embereket, akik az egyházon belül vannak; „valamely idegentől, a ki nem a te magodból való” jelenti azokat, akik kívül vannak az egyházon.

AC 2044. „Nyolcznapos korában.” Ez jelenti bármilyen megtisztulás kezdetét, ami nyilvánvaló a „nyolcadik nap” jelentéséből. Egy „hét”, amely hét napból áll, egy adott állapot vagy korszak teljes időtartamát jelenti. Ilyen a hitújítás, az újjászületés vagy a kísértés időszaka, legyen szó akár az emberről, akár általánosságban az egyházról. Az ilyen időtartamot „hét”-nek hívják, legyen szó akár tíz, száz vagy ezer évről, napról, óráról vagy percről stb. (728. sz.). Mivel a nyolcadik nap az új hét első napja, ezért valamiféle kezdetet jelent. Ez is azt mutatja, hogy mivel maga a körülmetélés a megtisztulás jelképe, ezért a nyolcadik nap annak ideje. Nem arról van szó, hogy akkor tisztább állapotba léptek és megtisztultak, hanem azért, mert mivel a „körülmetélés” megtisztulást jelentett, ezért a „nyolcadik nap” azt jelentette, hogy ennek mindig be kell következnie, mint egy új kezdettől.

AC 2045. „Körűlmetéltessék nálatok”. Ez jelenti a megtisztulást, ami nyilvánvaló a „körülmetélés” képviseletéből és jelentéséből, azaz a tisztátalan szeretetektől való megtisztulásból (2039. sz.). Akik ön- és világszeretetben vannak, képtelenek elhinni, hogy ez valóban nagyon tisztátalan és erkölcstelen dolog. Ebben ugyanis van egyfajta öröm és gyönyörűség, amely elzsongít, kedvez és csábít, és ezáltal az ilyen élet szeretetét okozza, előtérbe helyezi minden más élettel szemben, valamint azt az érzetet kelti, hogy semmi rossz nincs benne, mivel bármi is kedvez bárki szeretetének és az e szerinti életnek, arról úgy vélik, hogy jó. Ezt az értelem is jóváhagyja, sőt, olyan hamisságokat sugall, amelyek megerősítenek ebben, és olyan elvakultságot okoznak, hogy semmit sem vesznek észre a mennyei szeretet természetéből. Ha pedig látnák is, a szívükben azt mondanák rá, hogy szerencsétlen helyzet, semmiség, illetve olyan fantazmagória, amely – mint egy betegség – megkaparintja az elmét.

\[2\] Azonban bárki láthatja, aki hajlandó a neki megadatott racionális képességeivel gondolkozni, hogy az önszeretet és a világszeretet (azok örömeivel és gyönyörűségeivel együtt) erkölcstelen és tisztátalan. Az önszeretet minden gonoszság forrása, amely elpusztítja a civil társadalmat. Innen mint egy pokolból tör elő minden gyűlölet, bosszúvágy, kegyetlenség és házasságtörés, mert aki önmagát szereti, az megvet, szid vagy gyűlöl mindenki mást, aki nem szolgálja vagy tiszteli őt, illetve nem kedvez neki. Amikor pedig gyűlöl, kizárólag a bosszúvágy és a kegyetlenség foglalkoztatja, méghozzá olyan mértékben, amennyire ő önmagát szereti. Elmondható tehát, hogy az ilyen fajta szeretet pusztító hatással van a társadalomra és az emberi fajra. Korábban már elmondtuk, hogy ilyen a természete (693., 694., 760., 1307., 1308., 1321., 1506., 1594., 1691. és 1862. sz.). Az Úr Isteni könyörületéből a következőkben lesz szó arról, hogy a másik életben az önszeretet a legtisztátalanabb, és hogy homlokegyenest ellenkező a mennyben meglévő kölcsönös szeretettel.

\[3\] Mivel az önszeretet a gyűlölet, a bosszúvágy, a kegyetlenség és a házasságtörés forrása, egyúttal ez a forrása a bűnnek, gonoszságnak, utálatnak és megszentségtelenítésnek nevezett dolgoknak is. Ezért tehát ha ilyen szeretet van az ember racionális részében, a külső emberben pedig a vágyak és fantáziák, akkor az Úrtól beáramló mennyei szeretetet folyamatosan elutasítják, megrontják és beszennyezik. Olyan ez, mint a rossz szagú ürülék, amely elűzi, sőt, beszennyezi a kellemes illatokat. Olyan ez, mintha a folytonosan beáramló fénysugarakat átalakítaná sötét és visszataszító színekké. Olyan ez, mint egy tigris vagy egy kígyó, amely elutasít minden kedveskedést, és harapással vagy méreggel megöli azt, aki eteti. Vagy olyan ez, mint egy rosszindulatú ember, aki mások legjobb szándékait és önzetlen kedvességét is valamiféle hibás és rosszindulatú dologgá alakítja át. Ebből tehát nyilvánvaló, hogy az előbőr által jelképezett ön- és világszeretetet készültek levágni.

AC 2046. „Minden férfigyermek.” Ez jelenti a hit igazságában lévőket, ami egyértelmű a „férfi” mint igazság jelentéséből (672. és 749. sz.). A hit igazságát jelentő „férfi”-t azért emelik itt ki, mert csak az tisztulhat meg az ilyen tisztátalan szeretetektől, aki az igazságban van. Az igazság révén tudja (cognoscit), hogy mi tiszta és mi tisztátalan, illetve mi szent és mi szentségtörő. Mielőtt ezt megtanulta, nem volt olyan eszköz, amelyben az Úrtól folyamatosan beáramló mennyei szeretet működhetett volna, mert ezt kizárólag az igazságokban lehet megkapni. Az ember tehát az igazság tudása által újul meg és születik újjá, és ez csak azután történhet meg, miután eltöltötték vele. Magát a lelkiismeretet a hit igazságai alakítják ki, mert a lelkiismeret, amellyel az újjászületett ember megadatik, az igaz és helyes dolgok tudása (977., 986., 1033., 1076. és 1077. sz.). Ez az oka annak is, hogy miért úgynevezett „kőkéseket” használnak a körülmetéléshez: ezek jelentik az igazságokat (2039. sz.).

AC 2047. A „nemzedékeiteknél” jelenti a hit dolgait, ami nyilvánvaló a „nemzedék” és a „születés” jelentéséből, lévén a hit dolgai (613., 1145., 1255., 2020. és 2035. sz.).

AC 2048. Az, hogy az „akár háznál született” jelenti a mennyei embereket, az „akár pénzen vásároltatott” pedig a szellemi embereket, akik az egyházon belül vannak, egyértelmű a „háznál született” jelentéséből, ami azokat jelenti, akik a házban vannak. Az Igében a „ház” a mennyeit jelenti, mert ez a legbelső. Az „Isten háza” általános értelemben az Úr királyságát, kevésbé általános értelemben az Ő egyházát, konkrét értelemben pedig azokat az embereket jelenti, akikben megvan az Úr királysága vagy egyháza. Amikor egy embert „ház”-nak hívnak, akkor a benne lévő hit mennyei dolgaira gondolnak, amikor pedig „templom”-nak nevezik, akkor a benne lévő hit igazságát értik alatta. A „háznál született” itt tehát azokat jelenti, akik mennyeiek. A „pénzen vásároltatott” jelenti a szellemi embereket, ami nyilvánvaló az „ezüst” jelentéséből, lévén az igazság, azaz a hit szellemi dolgai (1551. sz.).

\[2\] Azokat nevezik mennyeinek, akik szeretik az Urat, és mivel a Legősibb Egyház, amely az özönvíz előtt volt, ilyen szeretetben létezett, ezért mennyei egyház volt. Azokat nevezik szelleminek, akik szeretik felebarátjukat, azaz a hit igazságában vannak. Ilyen volt az Ősi Egyház az özönvíz után. A mennyei és szellemi közti különbséget már számos alkalommal tárgyaltuk korábban. Mindenki láthatja, hogy az itt elmondottakban mennyei titkok vannak: nevezetesen az, hogy körül kell metélni azokat, akik a háznál születtek, akiket pénzen vásároltak, valamint azokat a fiúkat, akik nem a saját magjából valók. Ezeket ráadásul többször megismétlik (13., 23. és 27. vers). Ezek a titkok csak a belső értelemből derülnek ki, amely azt jelzi, hogy a háznál születettek és a pénzen vásároltak a mennyeit, illetve a szellemit jelentik – azokat, akik az egyházon belül vannak. A „valamely idegentől, a ki nem a te magodból való” pedig azokat jelenti, akik az egyházon kívül vannak.

AC 2049. „Valamely idegentől, a ki nem a te magodból való” jelenti azokat, akik nem az egyházon belül születtek, tehát nincsenek a hit jóságaiban és igazságaiban, lévén nem is ismerik azokat. A „valamely idegen” azokat is jelentheti, akik külső imádatban élnek (1097. sz.), de ha ilyen jelentésben használják, akkor a szövegkörnyezetben az egyház tagjairól van szó, például általánosságban az Úr egyházáról. A „valamely idegen” tehát azokra vonatkozik, akik nem az egyházon belül születtek, ahogyan a pogányok is. Az egyházon kívüli pogányok élhetnek igazságban, de nem a hit igazságaiban. Az ő igazságaik hasonlítanak a Tízparancsolat parancsolataira: tisztelni kell a szülőket, tilos embert ölni, lopni, paráználkodni és mások tulajdona után sóvárogni, valamint szeretni kell Istent. A hit igazságai azonban olyan elvi dolgok, amelyek az örök életet, az Úr királyságát és magát az Urat érintik, és amelyeket a pogányok nem ismerhetnek, mert nem ismerik az Igét sem.

\[2\] Őket jelenti a „valamely idegen, a ki nem a te magodból való” – akikre még körülmetélés, azaz megtisztulás vár. Ez azt mutatja, hogy ők – ugyanúgy, ahogy az egyházon belül lévők – megtisztulhatnak. Megtisztulnak, mikor elutasítják a bűnös szerelmet és emberszeretetben élnek egymással: ilyenkor ugyanis igazságokban élnek, mivel minden igazság az emberszeretetből származik, de a már említett igazságokban. Azok, akik ilyen igazságokban élnek, könnyen elfogadják a hit igazságait, ha nem is a földi életben, akkor a másik életben, mivel a hit igazságai az emberszeretet belső igazságai, emellett mindennél jobban szeretnének részesülni az emberszeretet belső igazságaiban. Az emberszeretet belső igazságaiban van az Úr királysága (932., 1032., 1059., 1327., 1328. és 1366. sz.).

\[3\] A másik életben haszontalan a hit tudásának ismeretanyaga, ugyanis igen rossz, sőt, pokoli dolgok lehetnek ezekben, változó mértékben. Ami viszont segít, az a tudás szerint élt élet, mivel minden tudás célja az élet. Ha a tudást nem az élet kedvéért tanulnák meg, akkor nem lenne más haszna azon kívül, hogy az emberek esetleg beszélnének róla; ennélfogva meg kell becsülni a megtanulását a világban, dicsérni és magasztalni kell, valamint hírnevet és dicsőséget kell szerezni neki. Ebből nyilvánvaló, hogy a hit tudásanyaga szerint élt élet nem más, mint az emberszeretetben élt élet. A törvény és a próféták, azaz a hit általános elvei a teljes tudásanyaggal együtt az Úr és a felebarát iránti szeretetben van, ahogy ez mindenki számára kiderül az Úr szavaiból (Máté 22:34–39; Márk 12:28–35).

\[4\] A hit elvi dolgai, azaz a hit tudásanyaga azonban nagyon fontos az emberszeretet életéhez, mert ez utóbbi nem alakítható ki nélküle. Ez az az élet, amelyik üdvözít a halál után, semmi esetre sem az emberszeretet nélküli hit élete. Emberszeretet nélkül nem lehetséges hitben élni. A szeretetben és emberszeretetben élők az Úr életét élik, és Vele senki nem egyesülhet, aki más életet él. Ebből az is nyilvánvaló, hogy – hacsak nem emberszeretetben gyökereznek – a hit igazságait elfogadni nem lehet, azaz a sokat emlegetett igazságok elismerése lehetetlen, csak színleg, a szájjal mondva. Emberszeretet nélkül a hit igazságait belül, a szívükben tagadják. Ahogy már volt róla szó, az igazságok célja az emberszeretet, és ha ez nincs jelen az ilyen emberekben, akkor belül elutasítják az igazságokat. Amikor a külső már nem lesz (mint a másik életben), akkor megjelenik a belső, az igazi jellem, amely teljesen ellentmond a hit igazságainak. Ha az ember nem emberszeretetben, azaz kölcsönös szeretetben élt földi élete során, akkor ezt a másik világban sem fogja elsajátítani, mert mivel a halál után ugyanolyanok maradunk, mint amilyenek itt is voltunk, ezért idegenkedni fog tőle, sőt, gyűlölni fogja. Amikor egy ilyen személy akár csak megközelít egy olyan közösséget, ahol kölcsönös szeretetben élnek, máris elkezd reszketni, borzongani és gyötrődni.

\[5\] Az ilyen személyeket, bár az egyházon belül születtek, „körülmetéletlen szívű és körülmetéletlen testű idegen”-eknek hívják, akik nem mehetnek be a szent helyre, azaz az Úr királyságába. Ezékiel is rájuk gondolt:

_„Senki idegen körülmetéletlen szívű és körülmetéletlen testű be ne menjen az én szenthelyemre”_ (Ezékiel 44:9)

Újra:

_„Kihez vagy hát hasonló dicsőségben és nagyságban Éden fái közt!? Hiszen le fogsz szállíttatni Éden fáival a mélység országába; körülmetéletlenek közt feküszöl együtt a fegyverrel megölettekkel.”_ (Ezékiel 31:18)

Itt a fáraóról van szó, aki általánosságban az ismeretanyagot jelenti (1164., 1165., 1186. és 1462. sz.). Az Éden fái, amelyekkel együtt lemegy a mélység országába, szintén az ismeretanyagot jelentik, de ezek a hit tudásának ismeretei. Mindez megmutatja, hogy mit jelent a „körülmetéletlen” belső értelemben: nevezetesen azt, aki házasságtörésben van, valamint az ilyen életet.

AC 2050. 13. vers. _Körűlmetéltetvén körűlmetéltessék a házadban született és a pénzeden vett; és örökkévaló szövetségűl lesz az én szövetségem a ti testeteken._ „Körűlmetéltetvén körűlmetéltessék” jelenti, hogy teljesen el kell szakadniuk az önszeretettől és a világ szeretetétől; „a házadban született és a pénzeden vett” jelenti az egyházon belüliek mindkét típusát; „az én szövetségem a ti testeteken” jelenti az Úr és a tisztátalan ember egyesülését, valamint egy kifejezésteljes rítust; „és örökkévaló szövetségűl lesz” jelenti az egyesülést.

AC 2051. „Körűlmetéltetvén körűlmetéltessék”. Ez jelenti, hogy teljesen el kell szakadniuk az önszeretettől és a világ szeretetétől, azaz hogy ezt meg kell tenniük azoknak, akik az egyházon belül vannak, és akikre a „házadban született” és „a pénzeden vett” utal. Ez nyilvánvaló a körülmetélés jelentéséből, amely az ön- és a világszeretettől való megtisztulás (2039. sz.). Itt ismét elmondja, hogy körül lesznek metélve, a „körűlmetéltetvén körűlmetéltessék” pedig annak szükségességét fejezi ki, hogy életük teljesen megtisztuljon az ilyen fajta szeretetektől. Mivel azokra utalnak, akik az egyházon belül vannak, ezért itt nem említenek „valamely idegent”, mivel ez azokra vonatkozik, akik az egyházon kívül vannak (2049. sz.).

\[2\] Az előző passzusban írtaknak a házban születettekre és a pénzen vettekre vonatkozó megismétléséből mindenki láthatja, hogy itt egy Isteni titok rejtőzik, amely a szó szerinti értelemből nem derül ki. A titok az, hogy legelsősorban a tisztátalan szeretetektől való megtisztulás szükséges az egyházon belül. Ennek az az oka, hogy az egyházon belüliek még a szent dolgokat is képesek tisztátalan módon feltüntetni, míg az egyházon kívüliek, azaz a pogányok nem képesek erre, tehát az előbbiek esetében nagyobb az elkárhozás veszélye. Az egyházon belüliek továbbá képesek a hit igazságaival ellentétes, hamis elvek kialakítására, amelyek aztán elárasztják őket. Az egyházon kívüliek azonban nem képesek erre, ugyanis nem ismerik a mondott igazságokat. Az előbbiek tehát meg tudják szentségteleníteni a szent igazságokat, az utóbbiak pedig nem (1059., 1327. és 1328. sz.).

AC 2052. „A házadban született és a pénzeden vett”. Ez jelenti az egyházon belüliek mindkét típusát, azaz a mennyeit: „a házadban született” és a szellemit: „a pénzeden vett” (2048. sz.).

AC 2053. „Az én szövetségem a ti testeteken”. Ez jelenti az Úr és a tisztátalan ember egyesülését, ami nyilvánvaló a „szövetség”, illetve a „test” jelentéséből, amely az ember sajátja (2041. sz.): kijelentették és megmutatták, mennyire tisztátalan az ember sajátja (141., 150., 154., 210., 215., 694., 731., 874–876., 987. és 1047. sz.). Az Úr és a tisztátalan ember egyesülését jelentő „én szövetségem a testeteken” szavakkal kapcsolatban a helyzet a következő: az emberben nincs tisztán intellektuális igazság, azaz Isteni igazság. A hit igazságai az emberhez tartozván az igazságnak csak a látszatai, amelyekhez az érzékek tévedései csatlakoznak, azokhoz pedig az ön- és világszeretet vágyaihoz tartozó hamisságok. Ilyenek az emberhez tartozó igazságok. Hogy milyen tisztátalanok, az felmérhető abból a tényből, hogy ilyen dolgok csatlakoznak hozzájuk.

\[2\] Az Úr azonban mégis egyesül az ilyen tisztátalan igazságokban lévő emberrel, és új életre kelti és feléleszti ártatlansággal és emberszeretettel, így formálva meg a tudatát. A tudat igazságai változatosak, az egyes személyek vallásától függenek. Ezekkel az igazságokkal szemben – amennyiben nem ellentétesek a hit jóságaival – az Úr nem haragvó, mivel az embert teljesen átitatják ezek, és szentnek tekinti őket. Az Úr nem tör meg senkit, csak elhajlít, ami látható abból a tényből, hogy az egyházon belüli minden dogmában van néhány olyan személy, aki megajándékoztatott a tudattal, amely tudat minőségét tekintve jobb, hiszen az igazságai közelebb állnak a hit valódi igazságaihoz. Mivel a tudat a hit ilyesfajta igazságaiból alakul ki, ezért nyilvánvaló, hogy az ember intellektuális részében jön létre, ugyanis az intellektus fogadja be ezeket az igazságokat. Az Úr emiatt csodálatos módon elkülönítette ezt a részt az akarattól – ez a titok, amelyről én többször beszéltem (863., 875., 895., 927. és 1023. sz.), korábban nem volt ismert. Az, hogy az „én szövetségem a ti testeteken” jelentős dolgot jelent – nevezetesen a megtisztulást –, nyilvánvaló abból, amit a körülmetéléssel kapcsolatban már megmutattam (2039. sz.).

AC 2054. „És örökkévaló szövetségűl lesz”. Ez jelenti az egyesülést, ami nyilvánvaló a „szövetség” jelentéséből, lévén az az egyesülés, ahogy korábban már volt róla szó. Mivel itt azokról beszélnek, akik az egyházban vannak, ezért újra „szövetség”-ről beszélnek. Itt örökkévaló szövetségnek hívják: egyrészt azért, mert az egyházon belüliek számára az a legszükségesebb, hogy „körűlmetéltessenek”, azaz megtisztuljanak az Ön- és világszeretettől (2051. sz.); másrészt azért, mert ők állnak a legközelebbi kapcsolatban az Úrral és az Ő mennyországával – ezt ugyanis a hit jóságainak és igazságainak eszközeivel lehet elérni. Valójában azokkal is egyesülnek, akik az egyházon kívül vannak, de ez nem olyan közeli kapcsolat, ők ugyanis nincsenek a hit jóságaiban és igazságaiban (2049. sz.). Az egyház az Úr királyságában olyan körülmények között van, mint a szív és a tüdő az emberben. Az ember belső dolgai a szív és a tüdő révén egyesülnek a külső dolgaival, és ezek révén él az összes többi belső rész. Ugyanez a helyzet az emberi fajjal is: az Úr és az Ő mennyországa az egyházzal van legközelebbi kapcsolatban, míg azok esetében, akik az egyházon kívül vannak, ez a kapcsolat távolabbi, mint azon belső szervek esetében, amelyek a szívnek és a tüdőnek köszönhetik életüket. A mennyei olyan, mint a szív, a szellemi pedig olyan, mint a tüdő. Mindkettő megtisztulásának szükségessége miatt itt kifejezetten az egyházon belüliekről beszélnek, és ezért említik kétszer a „szövetség” szót.

AC 2055. 14. vers _A körűlmetéletlen férfi pedig, a ki körűl nem metélteti az ő férfitestének bőrét, az ilyen lélek kivágattatik az ő népe közűl, mert felbontotta az én szövetségemet._ „A körűlmetéletlen férfi” jelenti azt, aki nincs a hit igazságában; „a ki körűl nem metélteti az ő férfitestének bőrét” jelenti azt, aki ön- és világszeretetben él; „az ilyen lélek kivágattatik az ő népe közűl” jelenti az örök halált; „mert felbontotta az én szövetségemet” jelenti, hogy nem tud egyesülni.

AC 2056. „A körűlmetéletlen férfi”. Ez jelenti azt, aki nincs a hit igazságában, ami nyilvánvaló a „férfi” jelentéséből, lévén a hit igazsága (2046. sz.); ennélfogva a „körűlmetéletlen férfi” azt jelenti, aki nincs a hit igazságában, azaz hamisságban él. Erre mondják azt, hogy „körűlmetéletlen”, ami akadályoz és bemocskol, ahogy arról már volt szó. Amikor „férfi”-ra mondják, akkor az igazságot akadályozza és mocskolja be; és hasonlóan ehhez, bármiről is mondják, azt jelenti, hogy az adott tárgyat árnyékolja és szennyezi be. Jeremiás ennek értelmében említ körülmetéletlen fület:

_„Kinek szóljak és kiket kérjek, hogy hallják? Ímé, az ő fülök körülmetéletlen és nem figyelhetnek! Ímé, az Úr szava útálatossággá lett előttök; nem gyönyörködnek abban:”_ (Jeremiás 6:10)

Ahol az „ő fülök körülmetéletlen” azt jelenti, hogy nem figyeltek, és az Ige utálatos volt számukra.

\[2\] A passzusban ráadásul azokról van szó, akik az egyházon belül vannak, azaz nincsenek hamisságban, de meg sem tisztultak az ön- és világszeretettől – erről szól ugyanis a folytatás. Azt mondják, hogy „a körűlmetéletlen férfi pedig, a ki körűl nem metélteti az ő férfitestének bőrét”, tehát a hamisság az élet tisztátalanságával egyesül. Az, hogy ez az örök kárhozat veszélyének tesz ki, látható a fent elmondottakból (2051. sz.). E szavak kifejezetten azokra vonatkoznak az egyházon belül, akik megszentségtelenítik a hit jóságait és igazságait, és akikről azt mondják, hogy „az ilyen lélek kivágattatik az ő népe közűl”. Ők ugyanis elkövethetnek szentségtörést, az egyházon kívüliek azonban nem (593., 1008., 1010. és 1059. sz.).

AC 2057. „A ki körűl nem metélteti az ő férfitestének bőrét”. Ez jelenti azt, aki önszeretetben van, ami nyilvánvaló a fent elmondottakból a „körülmetélés”, illetve az „előbőr” jelentésére vonatkozóan (2039. sz., 2049. sz. vége), valamint a „test” jelentéséből (2041. sz.). A „férfitest bőre” itt az önszeretetet jelenti. Azon egyházon belüliek hajlamosak leginkább a szent dolgok megszentségtelenítésére, akik hamisságban és egyidejűleg önszeretetben vannak; míg azok, akik másmilyen szeretetben élnek, kevésbé hajlamosak rá, ugyanis az önszeretet mind közül a legutálatosabb: romboló hatású a társadalomra, így az emberi fajra nézve (2045. sz.). Az, hogy ez homlokegyenest ellenkezik a kölcsönös szeretettel, amelyből a menny felépül, és hogy ezáltal romboló hatással van magára a mennyei rendre is, látható a gonosz szellemekből és dzsinnekből a másvilágon, valamint látható a poklokból is, ahol kizárólag az önszeretet uralkodik. Mivel ott az önszeretet az uralkodó, ezért a gyűlölet, a bosszúvágy és a kegyetlenség minden fajtája is, ezek ugyanis az önszeretetből származnak.

\[2\] A kölcsönös szeretet a mennyben azt jelenti, hogy az ott lévők felebarátjukat jobban szeretik, mint magukat, és ennek hatása az, hogy az egész menny egy emberként jelenik meg. A kölcsönös szeretet révén mindenki egyesül az Úrban, így mindenki szeretetét megismeri az egyén, és minden egyén szeretetét megismeri mindenki. A mennyei forma tehát olyan, mintha mindenki egyfajta középpont lenne: a kommunikáció középpontja és egyben a mindenkitől származó szeretet középpontja. Mindez összhangban van a kölcsönös szeretet különbségeivel, amelyek megszámlálhatatlanok. Mivel azok, akik ebben a szeretetben vannak, észlelik a legnagyobb boldogságot azáltal, hogy el tudják mondani egymásnak azt, ami beléjük áramlik, és teszik mindezt szívből, ezért a kommunikáció örökkön-örökké tart. Ennek következtében ahogy az Úr királysága nő, úgy nő az egyes angyalok boldogsága is. Mivel az angyalok eltérő társadalmakban és helyeken élnek, nem gondolnak erre, de az Úr így rendezte el a legáltalánosabb és legapróbb dolgokat. Ilyen az Úr királysága a mennyekben.

\[3\] E formának és rendnek az elpusztítására semmi sem törekszik jobban, mint az önszeretet, ezért a másik életben mindenki, aki önszeretetben van, alantasabb másoknál, ugyanis az önszeretet semmit sem kommunikál mások irányába, csak kioltja és megfojtja az örömüket és boldogságukat. Ami öröm másoktól beléjük áramlik, azt befogadják, egybegyűjtik magukban, átalakítják a saját erkölcstelenségük szerint, majd megakadályozzák, hogy továbbterjedjen, így megsemmisítenek mindent, ami az egyetértés és az egyesülés irányába vezet. Ebből pedig viszály, majd pusztítás származik. Mivel minden ilyen személy arra vágyik, hogy mások kiszolgálják, körüludvarolják és bálványozzák, emellett önmagán kívül mást nem szeret, ezért ennek előre elrendelt elkülönülés lesz az eredménye, így az illető szánalomra méltó állapotba kerülve semmiben sem lel nagyobb örömöt, mint mások gyűlöletből, bosszúból és kegyetlenségből, szörnyű módokon és elképzelések szerint történő kínzásában. Amikor ezek a személyek olyan közösségbe érkeznek, amelyben kölcsönös szeretet uralkodik, maguktól levertté válnak, tisztátalan holtsúlyként egy tiszta és élő aurában, ugyanis a beáramló öröm megszakad bennük. Mivel utálatos elképzeléseik vannak magukról, az öröm bennük hullabűzzé változik, így érzékelik az önszeretet poklát, miközben borzalmas gyötrelem keríti őket hatalmába.

\[4\] Ebből látható, hogy az önszeretet a természete miatt nem csak az emberi fajra (2045. sz.), de a mennyei rendre nézve is pusztító hatású; valamint hogy a tisztátalanságon, az erkölcstelenségen, a szentségtörésen és magán a poklon kívül nincs benne semmi – bármennyire kevéssé is egyértelmű ez azok számára, akik ebben élnek. Azok vannak önszeretetben, akik önmagukkal összehasonlítva lenéznek másokat; akik gyűlölik azokat, akik nem tesznek nekik szívességet, nem szolgálják őket, illetve valamilyen formában nem mutatják ki imádatukat irántuk; valamint azok, akik egyfajta kegyetlen örömöt találnak a bosszúban vagy abban, hogy másokat megfosszanak becsületüktől, jó hírnevüktől, vagyonuktól vagy életüktől. Az önszeretetben élők ilyen gonoszságokat cselekszenek; így azok, akik ilyen gonoszságokat tesznek, tudhatják, hogy önszeretetben élnek.

AC 2058. „Az ilyen lélek kivágattatik az ő népe közül”. Ez jelenti az örök halált, ami nyilvánvaló a „lélek” jelentéséből, lévén az élet (1000., 1040. és 1742. sz.), valamint a „népe” jelentéséből, lévén az igazságok (1259. és 1260. sz.). A „nép” tehát az igazságban élőket, azaz az angyalokat jelenti; az „ilyen lélek kivágattatik” pedig azt, hogy örök halálra vagy megsemmisülésre ítéltetik.

AC 2059. „Mert felbontotta az én szövetségemet”. Az, hogy ez azt jelenti, hogy nem tud egyesülni, egyértelmű a „szövetség” jelentéséből, lévén egyesülés, ahogy erről korábban már volt szó. A „felbontotta az én szövetségemet” tehát azt jelenti, hogy olyannyira elkülönül, hogy képtelen lesz az egyesülésre.

AC 2060. 15. vers. _És monda Isten Ábrahámnak: Szárainak, a te feleségednek nevét ne nevezd Szárainak, mert Sára az ő neve._ „És monda Isten Ábrahámnak” jelenti az érzékelést; „Szárainak, a te feleségednek” itt is ugyanazt jelenti, mint korábban: a jósággal egyesült igazságot; „nevét ne nevezd Szárainak” jelenti, hogy Ő levetkőzi az emberit; „mert Sára az ő neve” jelenti, hogy felveszi az Istenit.

AC 2061. „És monda Isten Ábrahámnak.” Ez jelenti az érzékelést, ami nyilvánvaló a „monda Isten” történelmi értelmű jelentéséből, lévén az észlelés belső érzéke (1791., 1815., 1819., 1822., 1898. és 1919. sz.). Egy másik téma tárgyalása is megkezdődik itt: „Szárai” és „Sára”, a Sárától származó „fiú” ígérete, valamint Ismáel „nagy néppé” válása egyaránt azt jelentik, hogy az Úr újfajta érzékelését mutatják be, amelyet – ahogyan máshol is – a „monda Isten Ábrahámnak” fejez ki.

AC 2062. „Szárainak, a te feleségednek.” A jósággal egyesült igazságot jelenti, ami nyilvánvaló „Szárai” jelentéséből, lévén az értelmi igazság, amihez itt a „feleség” társul, és így együtt a jósággal egyesült igazságot jelentik. „Szárai” és „Szárai, a feleség” a jósággal egyesült igazságot jelentik (1468. és 1901. sz.).

AC 2063. „Nevét ne nevezd Szárainak.” Ez jelenti, hogy Ő levetkőzi az emberit és felveszi az Istenit, ami nyilvánvaló az Ábrahámról korábban (5. versben) elmondottakból, ahol a következő szavakat használták: „És ne neveztessék ezután a te neved Ábrámnak, hanem legyen a te neved Ábrahám”. Ez ugyanúgy azt jelenti, hogy Ő levetkőzi az emberit, és az Istenit veszi fel (2009. sz.). A Sára angol nevében („Sarah”) szereplő „h” betű a Jehova nevében („Jehovah”) lévő „h” betű mintájára lett hozzáadva, így Sára – Ábrahámhoz hasonlóan – az Úr Isteni lényegét jelképezi. Ennek következtében a Jó és az Igaz Isteni házasságát is jelenti az Úrban. Ábrahám jelképezi az Isteni Jót, Sára pedig az Isteni Igazságot, és ebből születik az Isteni Észbeli, azaz Izsák.

\[2\] Az Isteni Jó, amely a szeretet – és az egész emberi fajt tekintve a Könyörület – volt az Úr Belsője, azaz Jehova, aki maga a Jóság. Ábrahám ennek a jelképe. Az Isteni Jóval összekapcsolódni készülő igazságot Szárai, amikor pedig ez az igazság Istenivé válik, akkor Sára jelképezi, ugyanis az Úr ezt követően egyesült Jehovával, ahogy azt már elmondtuk. A Szárai által jelképezett még nem Isteni igazság még nem egyesült annyira a jósággal, hogy a jóságból származó igazság legyen. Ám amikor annyira egyesült a jósággal, hogy abból eredt, akkor Istenivé vált, és ekkor az igazság maga jóság is volt, mivel a jóság igazsága volt. Az igazság, amely egyúttal jó is próbál lenni annak érdekében, hogy egyesülhessen a jósággal, egy dolog; amikor pedig már annyira egyesült a jóval, hogy teljes mértékben abból származzék, az egy másik dolog. A jóságra hajlamos igazságban még mindig van valami az emberből, de amikor teljesen egyesül a jóval, akkor levetkőzik mindent, ami emberi, és Istenivé válik.

\[3\] Ahogyan más, ez is olyasmivel illusztrálható, ami hasonló az emberben. Amikor egy ember újjászületik, azaz amikor egyesülni készül az Úrral, akkor az igazság eszközei, más néven a hit igazságának eszközei által halad efelé. Mindenki csak a hit ismeretei által születhet újjá, vagyis az igazságok eszközeivel érheti el az egyesülést. Az Úr a jóság, azaz az emberszeretet eszközeivel éri el ezeket, hogy aztán hozzáigazítsa a hit ismereteihez, vagyis a hit igazságaihoz. Minden igazság a jóság befogadója, ezért minél eredetibbek és számosabbak az igazságok, annál inkább el tudja fogadni őket a jóság befogadóként, hogy rendezze őket, végül testet öltsön, így végezetül az igazságok csak annyira fognak megjelenni, amennyire kiviláglik belőlük a jóság. Ennek eredményeként az igazság lesz a mennyei szellemi. Mivel az Úr kizárólag az emberszeretetből származó jóban van jelen, az ember ily módon egyesül az Úrral, és a jóság, azaz az emberszeretet eszközei révén megajándékoztatik a lelkiismerettel. Később ennek köszönhetően gondol igazat és cselekszik helyesen, de ez a lelkiismeret azokkal az igazságokkal és helyes dolgokkal áll összhangban, amelyekhez hozzá van igazítva a jóság vagy az emberszeretet.

AC 2064. 16. vers. _És megáldom őt, és fiat is adok ő tőle néked, és megáldom, hogy legyen népekké; nemzetek királyai származzanak ő tőle._ „És megáldom őt” jelenti az igazság megsokszorozódását; „és fiat is adok ő tőle néked” jelenti az értelmet; „és megáldom” jelenti a megsokszorozódást; „hogy legyen népekké” jelenti az abból származó jóságot; „nemzetek királyai származzanak ő tőle” jelenti az egyesült igazságokból és jóságokból származó igazságokat, mely előbbiek a „nemzetek királyai”.

AC 2065. „És megáldom őt.” Az, hogy ez jelenti az igazság megsokszorozódását, nyilvánvaló a „megáldottnak lenni” jelentéséből, lévén az, hogy megadatik minden jóság és igazság (981., 1096., 1420. és 1422. sz.). Mivel itt azt mondják, hogy Sárát Isten megáldja, ezért az igazsággal való gazdagodásról vagy az igazság megsokszorozódásáról van szó, ugyanis Sára, ahogy már megmutattuk, a jóság igazságát, vagyis az értelmi igazságot (1904. sz.) jelképezi és jelenti. Itt erről az igazságról és annak megsokszorozódásáról van szó.

AC 2066. „És fiat is adok ő tőle néked.” Ez jelenti az értelmet, ami nyilvánvaló a „fiú” jelentéséből, lévén az igazság (489., 491., 533. és 1147. sz.). Mivel minden, ami észbeli, az igazsággal kezdődik, ezért a „fiú” itt az értelmet jelenti. Az Úr első értelmét Ismáel jelképezi és jelenti, aki Hágártól, a szolgálótól született, ahogyan arról a 16. részben szó volt. A második értelmet, amelyről itt beszélnek, Izsák jelképezi és jelenti, aki Sárától születik majd. Az előző, vagyis az Ismáel által jelképezett értelem volt az, amelyet később kiűztek a házból, míg a második értelem, akit Izsák jelképez, a házban marad, mert Isteni. De erről az értelemről az Úr Isteni könyörületességéből a következő részben beszélünk, amelyben Izsákról lesz szó.

AC 2067. „És megáldom” jelenti a megsokszorozódást, vagyis a „fiú” által jelképezett értelem megsokszorozódását, ami nyilvánvaló az „áldani” jelentéséből, lévén gazdagodni minden jósággal és igazsággal.

AC 2068. „Hogy legyen népekké.” Ez jelenti az abból származó jóságot, ami nyilvánvaló a „népek” jelentéséből, lévén a jóságok (1259., 1260., 1416. és 1849. sz.).

AC 2069. „Nemzetek királyai származzanak ő tőle.” Az, hogy ez jelenti az egyesült igazságokból és jóságokból (azaz a „nemzetek királyaiból”) származó igazságokat, egyértelmű a „királyok” jelentéséből, lévén általánosságban az összes igazság (2015. sz.), valamint a „nemzetek” jelentéséből, lévén szintén az igazságok, valamint általánosságban minden szellemi dolog. A „királyokat” emberekre mondják, nem nemzetekre, kivéve akkor, ha a nemzetek a gonoszságokat jelentik (1259. és 1260. sz.). Az Ige prófétai részeiben gyakran emlegetik a „királyokat” és a „nemzeteket”, ám ezek soha nem királyokat és nemzeteket jelentenek, ugyanis az Ige igazi, belső értelmében egyáltalán nem királyokról és nemzetekről van szó, hanem az Úr királyságához tartozó mennyei és szellemi dolgokról, így a jóságokról és igazságokról. A betű szerinti értelem egyszerűen tárgyi formákat használ, hogy a jelentés érthető legyen (hasonlóan az emberi szavakhoz).

\[2\] Mivel itt azt mondják Sáráról, hogy „nemzetek királyai származnak ő tőle”, és mivel „Sára” az Isteni igazságot jelenti, amellyel az Úr rendelkezett, ezért egyértelmű, hogy a „nemzetek királyai” az egyesült igazságokból és jóságokból származó igazságokat jelenti. Ezek a belső egyház igazságai, avagy a hit benső igazságai. Ezeket az igazságokat, lévén az Úrtól származnak, „királyoknak”, illetve „király fiainak” hívják az Ige különböző passzusaiban (2015. sz.).

\[3\] Bárki láthatja, hogy valami belső Isteni dolog van elrejtve a „nemzetek királyai származnak ő tőle” szavakban – ugyanis ebben a versben Izsákról beszélnek, és rá utalva mondják, hogy „és megáldom, hogy legyen népekké”, míg Sáráról azt, hogy „nemzetek királyai származzanak ő tőle”. Közel ugyanazt mondják Ábrahámról (6. vers) is, hogy „királyok is származnak tőled”, de azt róla nem mondják, mint Sáráról, hogy „nemzetek királyai” származnak majd tőle. Az itt rejlő titok túl mélyen el van rejtve ahhoz, hogy néhány szóban fel lehessen tárni és elmagyarázni. Ábrahám jelképéből és jelentéséből – lévén az Isteni Jóság –, valamint Sára jelképéből és jelentéséből – lévén az Isteni Igazság – a titok valamilyen mértékben nyilvánvaló: minden mennyei igazság előkerül, és az Úr Isteni Jóságából ered, amelyet „Ábrahám” jelent; illetve minden szellemi igazság előkerül, és az Úr Isteni Igazságából ered, amelyet „Sára” jelent. A mennyei igazság az, amelyet a mennyei angyalok ismernek, míg a szellemi igazság az, amelyet a szellemi angyalok ismernek. Vagy ami ugyanaz: a mennyei igazság az, amely az özönvíz előtti, mennyei Legősibb Egyház embereinél volt; szellemi igazság pedig az, amely az özönvíz utáni, szellemi Ősi Egyház embereinél volt. Az angyalok, ugyanúgy, ahogy az egyház emberei, lehetnek mennyeiek és szellemiek. A mennyeit a szellemitől az Úr iránti szeretet különbözteti meg; a szellemit a mennyeitől pedig a felebarát iránti szeretet.

\[4\] A mennyei és a szellemi igazsággal kapcsolatban azonban nem lehet többet elmondani addig, amíg nem tudott, hogy mi a különbség a mennyei és a szellemi, avagy a mennyei és a szellemi egyház között (202., 337. és 1577. sz.); hogy milyen volt a Legősibb Egyház minősége és milyen volt az Ősi Egyház minősége (597., 607., 640., 765. és 1114–1125. sz.; valamint számos más helyen); valamint hogy az Úr iránti szeretet mennyei, míg a felebarát iránti szeretet szellemi (2023. sz.).

\[5\] E szempontok elegendőek ahhoz, hogy rávilágítsanak a titokra, mely szerint a „királyok”, akik Ábrahámtól származnak, és akikről a hatodik versben volt szó, az Úr Isteni Jóságából beáramló mennyei igazságokat jelentik, míg a „nemzetek királyai”, akik Sárától származnak, és akikről ebben a versben van szó, az Úr Isteni Igazságából beáramló szellemi igazságokat jelentik. Az Úr Isteni Jósága ugyanis nem áramolhat be másba, csak a mennyei emberbe, mivel az akarati részbe áramlik be, ahogyan ez történt a Legősibb Egyház esetében is. Az Úr Isteni Igazsága viszont a szellemi emberbe áramlik be, mivel kizárólag az értelmi részbe jut be, amely el van különülve benne az akarati résztől (2053. sz. vége). Vagy ami ugyanaz, a mennyei jó a mennyei emberbe, míg a szellemi jó a szellemi emberbe áramlik be, ennek folytán az Úr a mennyei angyalok számára Napként, míg a szellemi angyalok számára Holdként jelenik meg (1529. és 1530. sz.).

1.  Ti. ground – earth szinonimák; a ’ground’ a Károli-féle fordításban is ’föld’, ragaszkodtunk a szöveghûséghez – _a lektor_ [↑](#footnote-ref-2)