E. Swedenborg: Az igaz keresztyén vallás c. munkájának XIII. fejezete

(nyersfordítás)

AZ ÚRVACSORA

I. A természeti és lelki dolgok közti összefüggés ismerete nélkül senki nem értheti meg az Úrvacsora hasznait.

698\. Ezt részben elmagyaráztuk a keresztségről szóló fejezetben, ahol kimutattuk, hogy az Ige lelki jelentésének az ismerete nélkül lehetetlen megérteni a keresztség és az Úrvacsora hasznait / 667-9. pontok / Itt azt mondjuk: "a természeti és lelki dolgok közti összefüggés ismerete nélkül”. Ez ugyanaz a dolog, mert az Ige természeti jelentése a mennyben összefüggés által változik lelki jelentéssé, ezért függ össze ez a két értelem. Ezért aki csak megismeri az összefüggéseket, ismerheti az Ige lelki értelmét. / Lásd a Szentírásról és a Tízparancsolatról szóló fejezetet, valamint a Feltárult Jelenések című írást. /

669\. Minden igaz keresztyén elismeri, hogy a keresztség és az Úrvacsora az istentisztelet két legszentebb dolga. Senki nem tudja azonban, hogy miben áll azok szentsége. Az Úrvacsora elrendeléséből a természeti értelem szerint semmi többet nem tudunk meg, mint hogy Krisztus a testét adta nekünk enni és vérét inni, és hogy a kenyeret és bort azok helyett vesszük. Ezek alapján ki tud túllátni azon a tényen, hogy ez azért szent, mert az Úr parancsolta? Ennek megfelelően néhány találékony író a keresztyén egyházban kijelentette, hogy amikor az Igét hozzátesszük az alkotórészekhez, akkor azok szentséggé válnak. A szentség eredetének ilyen magyarázata nem hat az értelemre, nincs is semmi a kenyérben és a borban, ami a szentségüket mutatnál. Néhányan pedig abban a reményben járulnak az Úrvacsorához, hogy ezáltal bűneikre bocsánatot nyernek, némelyek azért, mert hiszik, hogy az Úrvacsora megszentel, némelyek pedig , mert szerintük erősíti a hitet és elősegíti az üdvösséget. Akik felszínesen gondolnak rá, azok egyszerűen azért veszik, mert gyermekkoruk óta mindig ezt tették, megint mások, mivel semmi értelmét nem látják, figyelembe se veszik. Az istentelenek azonban elkerülik, mert azt mondják magukban: "Mi ez, ha nem csak egy szertartás, amit a papság engedélyével szentséggel ruháztak fel? Mert mi más van benne, mint kenyér és bor? Puszta kitalálás az, hogy Krisztus testében, amely a kereszten függött és vérében, amely akkor kiömlött, részesednek a kenyérrel és borral együtt a hívők" ... és így tovább.

700\. Manapság az egész keresztyén világban fenntartanak ilyen elképzeléseket, egyszerűen azért, mert egyetértenek az Ige szószerinti értelmével, a lelki értelmét pedig, amiben egyedül láthatók az Úrvacsora hasznai valódi megvilágításukban, a jelen korig nem fedte fel az Úr. Most először derül ki ez az értelem, mert eddig a keresztyénségben kevéssé volt több, mint a neve. Mert az emberek nem közvetlenül közelítették meg és imádták az Üdvözítőt, mint az egyedüli Istent, akiben az isteni háromság foglaltatik, hanem csak közvetetten, és ezt sem azért tették, hogy megközelítsék és imádják Őt, hanem csupán azért, hogy hódoljanak előtte, mint az emberek üdvösségének oka előtt. Ez nem a lényegi, hanem a közvetett ok, ami a lényegi ok alatt és azon kívül van. Az igaz keresztyénség hajnala azonban most kezd hasadni, és az Úr most kezdi bevezetni az új egyházat, amit a Jelenések könyvében azt Új Jeruzsálem jelképez, amely új Jeruzsálemben az Atyaistent, a Fiút és a Szent Lelket egynek ismerik el, mert ők egyek Személyükben. Ezért tetszett az Úrnak, hogy kijelentse az Ige lelki jelentését, hogy ez az egyház átvehesse e két szentség, a keresztség és az úrvacsora valódi hasznát és jótéteményeit. Ez akkor következik be, amikor az emberek értelmükkel, vagy lelkük szemeivel látják az ezekben foglalt szentséget és úgy veszik azt át, ahogy az Úr tanította Igéjében.

701\. Ez a szentség az Ige lelki értelmének, vagy a természeti és lelki dolgok közti összefüggés ismerete nélkül elrejtőzik, mint kincs a földben. A földet nem értékeljük különösebben, amíg fel nem fedezzük, hogy kincset rejt, de aztán vásárlója meggazdagszik, különösen amikor kiderül, hogy a kincs drágább, mint az arany. A lelki értelem nélkül ez a szentség olyan, mint a zárt ház tele ékszerekkel és kincsekkel, amely ház nem vonzza különösebben a figyelmet, de amikor a papság beborítja a ház falait márvánnyal és befedi tetejét arany lapokkal, akkor vonzza a járókelők csodálkozó tekintetét. Amikor pedig ezt a házat megnyitják, akkor mindenkinek megengedik a belépést szabadon és mindenkinek ad a gondnok a maga rendje szerint valami ajándékot, vagy kölcsönt, mert az ott lévő drágaságok készlete kimeríthetetlen és folytonosan megújul. Ugyanígy van ez az Igével is lelki tartalmát illetően és a szentségekkel mennyei tartalmukat illetően.

Az Úrvacsora, belső szentsége kinyilatkoztatása nélkül olyan, mit a nagy mennyiségű aranyport tartalmazó hordalék homok, de amikor szentsége kiderül, akkor olyan, mint az abból összegyűjtött arany, amit kiolvasztottak és szép formákra alakítottak. Ez a szentség felderítetlen szentségével olyan, mint egy közönséges fadoboz, ami azonban rendbe rakott gyémántokat, rubinokat és más drágaköveket tartalmaz. Ki nem értékeli ezt a dobozt, amikor látja tartalmát és azt mondják neki, hogy a kövek szabadon kioszthatók? Ez a szentség azon mennyei dolgok kinyilatkoztatása nélkül, amelyekkel az összefügg, olyan, mint egy közönséges ruhával álcázott angyal, aki észrevétlenül elhalad, de másként állna a dolog, ha angyalként láthattuk volna, aki angyali bölcsességet szól és csodás tetteket visz véghez.

A szentség puszta megerősítése és kimutatása közti különbséget a következő eseménnyel ábrázolhatjuk a lelki világban: Pál apostol egyik levelét akkor olvasták a mennyben, amikor a földön, amely levélről viszont nem tudták, hogy ő a szerző. Ezt a levelet hallgatói először csak enyhén becsülték, de amikor kiderült, hogy ez Pál egyik levele, akkor örömmel fogadták és csodálták tartalmát. Ez mutatta, hogy ha a rangos és méltóságos papok pusztán szentséget tulajdonítanak az Igének és a szentségeknek, ez nem adja valóban a szentség bélyegét. A hatás azonban nagyban növekszik, amikor magát a szentséget fedi fel és nyilvánítja ki a lelki jelentés kinyilatkoztatása, mert így a szentség belsővé válik a külső helyett és világosan felismerjük azt ahelyett, hogy mások engedélye alapján fogadnánk el. Így van ez az Úrvacsora szentségének a szentségével is.

II. Az összefüggésekkel való megismerkedés mutatja, hogy az Úr teste és a kenyér jelzi az Ő szeretetének isteni jóját, valamint az irgalmasság jóját, és hogy az Úr vére és a bor jelzi az Ő bölcsességének isteni igazságát, valamint a hit igazságát, és hogy ezek elfogyasztása jelzi azok elsajátítását.

702\. Az Ige lelki jelentését napjainkban fedte fel az összefüggések kinyilatkoztatása, ezért csak az Igéből kell részeket idéznünk, amelyek világosan mutatják a test és vér, valamint a kenyér és bor jelentését az Úrvacsorában. Ezeket azonban meg fogják előzni az Úr szavai ennek a szentségnek az alapításáról, valamint az Ő testéről és véréről, meg a kenyérről és borról.

703\. 1/ Az Úr megalapítja az Úrvacsorát. Jézus a húsvétot tanítványaival ünnepelte meg, és amikor eljött az est, leült velük. "Mikor pedig evének, vevé Jézus a kenyeret és hálákat adván megörte és adá a tanítványoknak, és mondta: Vegyétek, egyétek, ez az én testem. És vevén a poharat és hálákat adván, adá azoknak, ezt mondván: Igyatok ebből mindnyájan, Mert ez az én vérem, az új szövetség vére, amely sokakért kiontatik ... / Mt 26: 26-8, Mk 14: 22-4, Lk 22: 19,20 /

2/Az Úr tanítása testéről és véréről, valamint a kenyérről és borról.

"Munkálkodjatok ne az eledelért, amely elvész, hanem az eledelért, amely megmarad az örök életre, amelyet az Embernek Fia ád majd néktek ... Bizony, bizony mondom néktek: nem Mózes adta néktek a mennyei kenyeret, hanem az én Atyám adja majd néktek az igazi mennyei kenyeret. Mert az az Istennek kenyere, amely mennyből száll alá, és éltet ád a világnak. Én vagyok az Életnek ama kenyere, aki hozzám jó, semmiképpen meg nem éhezik, és aki hisz bennem, meg nem szomjúhozik soha ... Én vagyok az a kenyér, amely a mennyből szállott alá. Bizony, bizony mondom néktek: aki én bennem hisz, örök élete van annak. Én vagyok az életnek kenyere. A ti atyáitok a mannát ették a pusztában, és meghaltak. Ez az a kenyér, amely a mennyből szállott alá, hogy kik egyék belőle és meg ne haljon. Én vagyok amaz élő kenyér, amely a mennyből szállott alá, ha valaki eszik e kenyérből, él örökké. És az a kenyér pedig, amelyet én adok, az én testem, amelyet én adok a világ életéért ... Bizony, bizony mondom néktek: Ha nem eszitek az Ember Fiának testét és nem isszátok az ő vérét, nincs élet bennetek. Aki eszi az én testemet és issza az én véremet, örök élete van annak, és én feltámasztom azt az utolsó napon. Mert az én testem bizony étel, és az én vérem bizony ital. Aki eszi az én testemet és issza az én véremet, az én bennem lakozik és én is abban. / Jn 6: 27,32,33,35,41,47-51,55-6 /

704\. Bárki, aki a mennyből kapott megvilágosítást, láthatja, hogy a test és vér itt, még természeti értelmében is a kereszten való szenvedést jelenti és arra való, hogy ezt emlékezetünkben tartsa. Ezért amikor az Úr bevezette a zsidó húsvétnak ezt az utolsó és a keresztyén húsvétnak ezt az első vacsoráját, azt mondta: ezt cselekedjétek az én emlékezetemre / Lk 22: 19, Ikor 11: 24,25 /. Hasonlóképpen a kenyér és a bor, még természeti értelmében is szintén az Ő keresztjén való szenvedését jelenti, mert azt olvassuk, hogy Jézus megtörte a kenyeret és a tanítványoknak adta mondván: ... ez az én vérem / Mt 26, Mk 14, Lk 22 / A kereszten való szenvedést is pohárnak nevezte / Mk 14: 36, Jn 10: 11 /

705\. A test, vér, kenyér és bor összefüggő lelki és mennyi dolgokat jelez, amint ez nyilvánvaló azon igeszakaszokból, ahol ezek említését találjuk. Hasonlítsd össze a következő szakaszokat: ...Jöjjetek le és gyűljetek egybe a nagy Istennek vacsorájára. Hogy egyétek a királyok húsát és vezérek húsát, és hatalmasok húsát, és lovaknak és rajtok ülőnek húsát, és mindenkinek húsát, szabadokét és szolgákét, és kicsinyekét és nagyokét. / Jel 19: 17,18 / Ezékielnél pedig: ... Gyűljetek egybe ... mindenfelől az én áldozatomra, mert én nagy áldozatot szerzek néktek Izráel hegyein, és egyetek húst és igyatok vért! Vitézek húsát egyétek s a föld fejedelmeinek vérét igyátok ... S egyetek kövérséget jóllakásig, és igyatok vért megrészegedésig az én áldozatomból ... És lakjatok jól az én asztalomnál lovakból és paripákból, vitézekből és miden hadakozó férfiakból ... És megmutatom az én dicsőségemet a pogányok között / 39: 17-21 / Ezekben a szakaszokban világos, hogy a hús és vér lelki és menyei dolgokat jelez, amelyek összefüggnek vele. Mert máskülönben nem lehetne értelmük ezeknek a furcsa kifejezéseknek, hogy az állatok egyék királyok, vitézek, hatalmasok, lovak és rajtuk ülők húsát, és beteljenek ennél az asztalnál lovakkal és szekerekkel, hatalmasokkal és hadakozó férfiakkal, és hogy igyák a föld fejedelmeinek vérét és igyák a vért megrészegedésig. E kifejezések világosan az Úr szent vacsorájára vonatkoznak, mert a nagy Isten vacsoráját említik a versek, meg egy nagy áldozatot. Nos, mivel az összes lelki és mennyei dolog a jóhoz és igazsághoz kapcsolódik, következésképp a test az irgalmasság jóját jelenti, és a vér a hit igazságát, legmagasabb értelmükben pedig Magát az Urat jelentik ezek az Ő szeretetének isteni jóját és bölcsességének isten igazságát illetően. A test lelki jót is jelent Ezékiel eme szavaiban: És adok nékik egy szívet, és új lelket adok belétek, és eltávolítom a kőszívet... és adok nékik hússzívet / 11: 19, 36: 26 / az Igében a szív szeretetet jelent, ezért a jó szeretetét jelenti a hússzív. Sőt, még nyilvánvalóbb, hogy a test és vér lelki jót és igazságot jelent, a kenyér és bor jelentéséből abban a részben, ahol az Úr azt mondja, hogy a teste kenyér és a vére bor, amit a pohárból ittak.

706\. Az Úr és az Ige isteni igazságát jelenti az Ő vére, mert teste az Ő szereteténeki isteni jóját jelenti lelkileg és e kettő egyesül Őbenne. Jól tudjuk, hogy az Úr az Ige, és két dolog van, amihez kapcsolódik az Ige teljes tartalma, nevezetesen az isteni jó és az isteni igazság, amiért is ha az Igét úgy vesszük, hogy az az Urat jelenti, nyilvánvaló, hogy az isteni jót és igazságot jelenti az Ő teste és vére. Világos, hogy az Úr, vagy az Ige isteni igazságát jelenti a vér, azokból az igékből, ahol a vért a szövetség vérének hívják, mert a szövetség közösséget jelez és az Úrral való közösség jön létre az Ő isteni igazsága révén. Zakariásnál: ...a veled való szövetségnek véréért a te foglyaidat is kibocsátom a kútból ... / 9: 11 /, és Mózesnél: Miután Mózes felolvasta a törvénykönyvet a nép füle hallatára, vevé a vért és ráhinté a népre, és monda: Ímé a szövetségnek vére, melyet az Úr kötött ti veletek, mindama beszédek szerint / II Móz 24: 3-8 / Jézus pedig vévén a poharat és adá azoknak, ezt mondván: ... ez az én vérem, az új szövetségnek vére / Mt26: 27,28 Mk 14: 24, Lk 22: 20 /

Az újszövetség, vagy testamentum vére jelzi az Ige isteni igazságát, amit új és ó szövetségnek, vagy testamentumnak hívunk. Ezért pedig az Úr adta tanítványainak a bort, mondván: ez az én vérem, mert a bor jelzi az isteni igazságot, és ezt a szőlő vérének is hívják / I móz 49: 11, V Móz 32: 14 /. Ez még nyilvánvalóbb az Úr szavaiból: Bizony, bizony mondom néktek: Ha nem eszitek az Ember Fiának testét és nem isszátok az ő vérét, nincs élet bennetek... Mert az én testem bizony étel és az én vérem bizony ital. Aki eszi az én testemet és issza az én véremet, az én bennem lakozik, és én is abban / Jn 6: 53,55,56 / Nagyon egyszerű, hogy az Ige isteni igazságát jelenti itt a vér, mert azt olvassuk, hogy aki azt issza, abban élet van és az az Úrban lakozik és az Úr őbenne. Ezt az egységet, amint az egyház tudja is, az isteni igazság és az aszerinti élet hozza létre és az úrvacsora erősíti meg azt.

Mivel a vér jelezte az Úr, avagy az Ige isteni igazságát, amely igazság a valódi, mint az ó, mind az újszövetség és testamentum, ezért a vér volt az izraeli egyház legszentebb képviselője, amely egyházban minden a lelki dolgok természeti összefüggője / megfelelője / volt. Például, az izraeliták azt a parancsot kapták, hogy vegyék a páska bárány vérét és hintsék azt a házak két ajtófelére és szemöldökfájára, nehogy a csapás őket is érje / II Móz 12. 7,13,22 / és az égőáldozat vérét az oltár alapjára kellett hinteni, Áronra és az ő fiaira és ruháikra. / II Móz 29: 12,16,20,21, III Móz 1: 5,11,15, 3: 2,8,13, 4: 25,30,34, 8: 15,24, 17: 6, IV Móz 18: 17, V Móz 12: 27 / valamint a frigyláda fölötti függönyre, a kegyelem trónusára és az illatáldozati oltár szarvára / III Móz 4: 6,7,17,18, 16: 12-15 / A Bárány vére a Jelenések könyvében hasonló jelentőséggel bír: Ezek azok, akik ... megmosták az ő ruháikat és megfehérítették ruháikat a Bárány vérében / 7: 14 / És lőn az égben viaskodás: Mihály és az ő angyalai viaskodnak vala a sárkánnyal, és ők legyőzték azt a Bárány véréért és az ő bizonyságtételüknek beszédéért / 12: 7,11 / Nem feltételezhetjük, hogy Mihály és angyalai bármi mással győzték le a sárkényt, mint az Úrnak az Igében foglalt isteni igazságával, mert az angyalok a mennyben nem az Úr szenvedésének vérére gondolnak, hanem feltámadásának isteni igazságára. Ezért amikor az ember az Úr vérére gondol, akkor az angyalok az Ő Igéje isteni igazságát fogják fel, és amikor az ember az Úr szenvedésére gondol, akkor az angyalok úgy érzékelik, mintha az Ő megdicsőülésére és feltámadására gondolna. Megadatott nekem, hogy ezt hosszas tapasztalatokból tudjam.

Továbbá nyilvánvaló, hogy a vér az isteni igazságot jelzi, Dávidnak ezen szavaiból: Isten a szűkölködők lelkét megszabadítja, ... és vérük drága az ő szemében. És éljen ő és adjanak neki Seba aranyából. / Zsolt 72: 13-15 / A szűkölködők vére, ami drága Isten szemében, jelzi azt az isteni igazságot, amivel ők rendelkeznek, Séba aranya az abból fakadó bölcsesség. Így Ezékielenél: Gyűljenek egybe ... az én áldozatomra ... Izráel hegyein, és egyetek húst és igyatok vért! ... a föld fejedelmeinek vérét igyátok ... megrészegedésig ... És megmutatom az én dicsőségemet a pogányok között / 39: 17-21 / Ez az egyházról szól, aminek megalapítására épp készült az Úr a nemzetek között. Épp fentebb mutattuk meg, hogy a vér itt az Igéből való igazságot jelenti, amivel a nemzetek rendelkeznek.

707\. Világosan nyilvánvaló az Úr szavaiból, hogy a kenyér jelentése hasonló a testéhez: vevé Jézus a kenyeret, megtöré és adá a tanítványoknak, és monda: ... ez az én testem / Mt 26: 26, Mk 14: 22, Lk 22: 19 /, és újra: az a kenyér pedig, amelyet én adok, az én testem, amelyet én adok a világ életéért / Jn6: 51 / Máshol mondja, hogy Ő az életnek kenyere és, hogy aki ezt a kenyeret eszi, él örökké / Jn 6: 48,51,58 / Ezt a kenyeret jelentik azok az áldozatok is, amelyeket a következő igerészek kenyérnek hívnak: És füstölögtesse el azt a pap az oltáron: tűzáldozati eledel ez az Úrnak / III Móz 3: 11,16 / Áron fiai szentek legyenek Istenüknek, és az ő Istenüknek nevét meg ne szentségtelenítsék, mert az Úrnak tűzáldozatait, Istenüknek kenyerét ők áldozzák... Te is szentnek tartsd őt, mert Istenednek kenyerét ő áldozza... Senki, akiben fogyatkozás van, elő ne álljon Áronnak ... fiai közül... ne álljon elő, hogy megáldozza az ő Istenének kenyerét / 21: 6,8,17,21 / Parancsold meg Izrael fiainak, és mondd meg nékik: ügyeljetek, hogy az én áldozatomat, kenyeremet kedves illatú tűzáldozatul a maga idejében áldozzátok nékem. / IV Móz 28: 2 / ... Aki effélét illet, a szent dolgokból ne egyék, hanem ha megmosta a testét vízzel, és azután ehetik a szent dolgokból, mert az ő eledele az / III Móz 22: 6,7 / A szent dolgokból való evés az áldozatok húsából való evést jelentette, aminek a neve itt szintén kenyér, úgy van Malakiásnál is / 1: 7 / Ugyanezt jelezték az ételáldozatok az áldozatokban, amelyek búzalisztből készültek, következésképp kenyerek voltak. / III Móz 2: 1-11, 6: 7-14, 7: 9-13, stb. /, ugyanezt jelentette a szent sátorban az asztalra kitett kenyér / II Móz 25: 30, 40: 23, II Móz 24: 5-10 /. A kenyér nem természeti, hanem mennyei, amint ez világos ezen szavakból: ... az ember nem csak kenyérrel él, hanem mind azzal él az ember, ami az Úrnak szájából származik / V Móz 8: 3 / ... Éhséget bocsátok a földre, nem kenyér után való éhséget, sem víz után való szomjúságot, hanem az Úr beszédének hallgatása után / Ámós 8: 11 /. Sőt, a kenyér ételt jelent általában is / III Móz 24: 5-9, II Móz 25: 30, 40: 23, IV Móz 4: 7, I Kir 7: 48 / Nyilvánvaló ezekből a szavakból, hogy ez lelki ételt is jelent: Munkálkodjatok ne az eledelért, amely elvész, hanem az eledelért, amely megmarad az örök életre, amelyet az embernek Fia ád majd néktek / Jn 6: 27 /

708\. Nagyon világos az Úr szavaiból, hogy a vér jelentése hasonló a / boréhoz /: Jézus vette a poharat és azt mondta: Ez az én vérem / Mt 26, Mk 14, Lk 22 / és ezekből is: ... ruháját borban mossa, a felöltőjét a szőlő vérében / I Móz 49: 11 /, ezt az Úrról írták. És szerez a seregek Ura minden népeknek e hegyen lakodalmat kövér eledelekből, lakodalmat erős borból / Ézs 25: 6 / ez az úrvacsora szentségére vonatkozik, amit az Úrnak kellett megalapítani. Így újra: Óh mindnyájan, kik szomjúhoztok, jertek e vizekre, ti is, kiknek nincs pénzetek, jertek, vegyetek és egyetek, jertek vegyetek pénz nélkül ... bort / Ézs 55: 1 /. A szőlőtő gyümölcse, amiről tudták, hogy újonnan a mennyek országában fogják inni / Mr 26: 29, Mk 14: 25, Lk 22: 18 /, az új egyház és az új ég igazságát jelenti, ezért az Ige sok részén az egyházat szőlőkertnek hívja / Ézs 5: 1,2,4, Mt 20: 1-8 / és az Úr önmagát az igazi szőlőtőnek hívta és azokat a vesszőknek, akik beleoltattak / Jn 15: 1-6 /, és így tovább.

709\. Mindez mutatja, hogy mit jelent az Úr teste és vére, valamint a kenyér és bor, a háromrétű: természeti, lelki és mennyei értelmezésben. Minden buzgó keresztyén tudja, hogy természeti és lelki táplálék is van és hogy a természeti táplálék a test számára van, a lelki pedig a léleknek, mert Jehova, az Úr mondja Mózesnél: az ember nem csak kenyérrel él, hanem mind azzal is, ami az Úrnak szájából származik / V Móz 8: 3 / Nos, a test meghal, de a lélek él a halál után, következésképp a lelki táplálék az örök üdvösségre való. E két fajta táplálékot nem szabad összekeverni. Ha bárki összekeveri ezeket, akkor elképzelései az Úr testéről és véréről, valamint a kenyérről és borról anyagiak, testiek és érzékiek lesznek, és ezek bizonnyal megfojtanak minden lelki elképzelést erről a legszentebb szentségről. Ha azonban bárki olyan egyszerű, hogy semmi másról nem gondolkodik, csak arról, ami a szeme előtt van, azt tanácsolnám, neki, amikor részesül a kenyérből és borból és hallja, hogy Krisztus testének és vérének hívják, hogy mondja el magának: ez a legszentebb istentiszteleti cselekedet és, hogy emlékezzen Krisztus szenvedésére és szeretetére az ember üdvössége érdekében. Mert azt mondja: ezt cselekedjétek az én emlékezetemre / Lk 22: 19 / és: az Embernek Fia azért jött, hogy adja az ő életét váltságul sokakért / Mt 20 28, Mk 10: 45 / És életemet adom a juhokért / Jn 10: 15,17, 25: 13 /

710\. Ezt is ábrázolhatjuk összehasonlításokkal. Ki nem emlékezik egy olyan emberre és nem szereti azt, aki hazája merő szeretetéből harcol annak ellenségei ellen és feláldozza életét, hogy megmentse azt a rabszolgaságból? Ki nem emlékszik pedig arra az emberre és ki nem szereti azt, aki polgártársai iránti részvétből, akik éheznek, egyszerűen szétosztja összes ezüstjét és aranyát? Valamint ki nem emlékszik bárkire és ki nem szereti azt, aki merő szeretetből és barátságból feláldozza egyetlen bárányát és a vendégek elé teszi? Mondhatnánk mást is.

III. Most megérthetjük, hogy az Úrvacsora általában és egyedileg is tartalmazza az egyház és a menny összes dolgát.

711\. Az előző cikkelyben megmutattuk, hogy Maga az Úr van az Úrvacsorában, hogy a test és kenyér az Urat alkotja a szeretet isteni jóját illetően és hogy a vér és bor az Úr Maga a bölcsesség isteni igazságát illetően. Így az úrvacsora három egyetemes dolgot foglal magába - az Urat, az Ő isteni jóját és az isten igazságát. Akkor, mivel az úrvacsora e hármat foglalja magába és tartalmazza, következésképp a menny és az egyház egyetemes dolgait is magába foglalja és tartalmazza. Mivel pedig minden részlet az egyetemesektől függ épp úgy, ahogy a tartalom a tartalmazótól függ, következésképp az úrvacsora a menny és az egyház összes részletét tartalmazza és magába foglalja. Mivel az isteni jót és igazságot, amelyek mindegyike az Úrtól van és az Urat jelenti, jelenti az Ő teste és vére, valamint a kenyér és a bor is, az úrvacsora nyilvánvalóan tartalmazza általában és részleteiben a menny és egyház összes dolgát.

712\. Jól tudjuk, hogy az egyház három lényegi dolga Isten, az emberszeretet és a hit, és hogy az egyházban az összes dolog vonatkozik e három egyetemes dologra. Ez megegyezik azzal, amit az imént mondtunk, mert Isten az úrvacsorában az Úr, az emberszeretet az isteni jó, és a hit az isteni igazság. Mi az emberszeretet / vagy irgalmasság /, ha nem az a jó, amit az ember az Úrból fakadóan tesz? Mi pedig a hit, ha nem az igazság, amit az ember az Úrtól kiindulva hisz? Ezért három lényegi dolog van a belső emberben, nevezetesen a lélek, vagyis elme az Úr tárháza, akitől kiindulva az él, az akarat a szeretet, avagy a jó tárháza, és az értelem, a bölcsesség, vagy igazság tárháza. Ezért a lélekben, avagy elmében levő összes dolognak nemcsak kapcsolata van a menny és egyház e három egyetemes dolgával, hanem még azokból az egyetemesekből is ered. Mert minden az emberből kieredő magába foglal elmét, akaratot és értelmet, és ha e három bármelyikét elvennénk, az ember megszűnne létezni. Hasonlóképpen a természeti emberben három dolog van, amire az összes többi dolog vonatkozik és amitől a többi függ, nevezetesen a test, a szív és a tüdő. E három is összefügg az előző hárommal, a test az elmével, avagy lélekkel, a szív az akarattal és a tüdő, avagy légzés az értelemmel. Fentebb teljesen kimutattuk, hogy ilyen összefüggés létezik. Így aztán az emberben az összes dolog általában és egyedileg is a menny és az egyház három egyetemes dolgának tárházaként alakult ki. Ez azért van így, mert az ember isten képére és hasonlatosságára teremtetett, hogy az Úrban lehessen és az Úr is benne lehessen.

713\. Másrészt eme egyetemes dolgok három ellentétéről tudunk, nevezetesen az őrdögről, a gonoszról és a hamisságról. Az őrdög, ami a poklot jelenti, átlósan ellentétes az Úrral, a gonosz a jóval és hamisság az igazsággal, és e három egyet alkot, mert ahol az őrdög van, ott található a gonosz és ha hamisság is. E három is tartalmazza általában és részleteiben a pokol és a világ összes dolgát, mivel ezek ellentétesek a mennyel és az egyházzal. Mivel ezek ellentétek, ezrét teljesen elkülönültek is, mindazonáltal összekapcsolva tartja őket a pokol a mennynek, a gonosz a jónak és a hamisság az igazságnak való csodálatos alárendeltsége. Ezt az alárendeltséget elmagyarázza a menny és pokol című munka / 536-544, 554. Pontok /

714\. Ahhoz, hogy a részletek rendjükben és összekapcsolódásaikban megmaradjanak, szükséges egyetemeseknek lenniük, melyekből a részletek léteznek és amelyekben fennmaradnak. Az is szükséges, hogy a részletek egyetemeseik hasonlatosságát hordozzák, máskülönben az egész elenyészne részeivel együtt. Ennek a kapcsolatnak tulajdonítható, hogy a mindenségben az összes dolog a teremtés első napjától a jelen időig megmaradt sértetlenségében és így is fog maradni. Tudjuk, hogy a mindenségben az összes dolog kapcsolódik a jóhoz és igazsághoz, mert mindent Isten teremtett a szeretet isteni jójából s bölcsesség isteni igazságának segítségével. Vegyük például, ami tetszik, egy állatot, cserjét, vagy követ, és azt fogjuk találni, hogy az e három egyetemes bélyegét viseli.

715\. Mivel az isteni jó és igazság a menny és egyház összes dolgának legegyetemesebbje, Melkisédek, aki az Urat képviselte, kenyeret és bort hozott Ábrahámnak és megáldotta őt. Melkisédekről ezt olvassuk: Melkisédek pedig Sálem királya, kenyeret és bort hoza, ő pedig a Magasságos Istennek papja volt. És megáldá őt ... / I Móz 14: 18,119 = Melkisédek ábrázolta az Urat, amint ez nyilvánvaló Dávid ezen szavaiból ... Pap vagy te örökké Melkisédek rendje szerint / Zsolt 110: 4 / Látható a Zsidó levélből, hogy e szavak az Úrra vonatkoznak / 5: 6,10, 6: 20, 7: 1,10,11,15,17,21 / Melkisédek kenyeret és bort hozott, mert e kettő, mint az úrvacsorában, magába foglalta a menny, az egyház és az áldottság összes dolgát.

IV. Az Úrvacsorában az Úr teljesen jelen van megváltása teljességével.

716\. Az Úr teljesen jelen van az Úrvacsorában, mind lényegi istenségét, mind megdicsőített emberségét illetően, mint ez nyilvánvaló saját szavaiból. Nyilvánvaló, hogy az Ő embersége jelen van az úrvacsorában, e szavakból: vevé Jézus a kenyeret, megtöré és adá a tanítványoknak, és monda: ez az én testem. És vévén a poharat, .. adá azoknak, ezt mondván... ez az én vérem / Mr 16: 16-18, Mk 14: 22-24, Lk 22: 19,20 / Ismét: Én vagyok az életnek kenyere... Ha valaki eszik e kenyérből, él örökké. És az a kenyér pedig, melyet én adok, az én testem... Bizony, bizony mondom néktek: aki eszi az én testemet és issza az én véremet .. él örökké ... én bennem lakozik és én is abban / Jn 6: 48,51-56,58 / Ebből nyilvánvaló, hogy az Úr jelen van az úrvacsoránál megdicsőült emberségét illetően. Világos, hogy az Úr teljesen jelen van lényegi istenségében is, abból, hogy Ő a mennyből lejött kenyér / Jn 6: 51 / Lényegi istenséggel jött le a mennyből, mert azt olvassuk: az Ige vala Istennél, és Isten vala az Ige. Minden ő általa lett ... És az Ige testté lett / 1: 1,3,14 / és ismét: hogy Ő és az Atya egy / 10: 30 / hogy minden, amilye az Atyának van, az övé / 3: 35, 16: 15 / hogy Ő az Atyában van és az Atya Őbenne / 14: 10,11 / és így tovább. Sőt, istenségét nem különíthetjük el jobban emberségétől, mint a lelket a testtől, ezért amikor azt halljuk, hogy az Úr emberségét illetően teljesen jelen van az úrvacsorában, következésképp az Ő lényegi istensége is jelen van. Nos, mivel az Úr teste jelzi az Ő szeretete isteni jóját és vére bölcsessége isteni igazságát, nyilvánvaló, hogy az Úr, mind lényegi istenségét, mind megdicsőült emberségét illetően jelenvaló az úrvacsorában és hogy ezért az egy lelki étkezés.

717\. Következésképp az Úr teljes megváltását is tartalmazza az úrvacsora, mert ahol az Úr egészen jelen van, ott az Ő teljes megváltása is megtalálható. Mert Ő emberségét illetően a Megváltó, s így Ő maga a megváltás is, és ahol Ő Maga teljesen jelen van, ott semmi nem hiányozhat a megváltásból. Ezért válnak az Ő megváltottaivá mindazok, akik az úrvcsarához méltóan járulnak. Mivel pedig a megváltás a pokoltól való megszabadulást jelenti, az Úrral való közösséget és az üdvösséget - amiről ezután ebben a fejezetben és teljesebben a megváltásról szólóban - ezért e javakat az ember az úrvacsorában veszi át, valójában nem olyan mértékben, ahogy az Úr szeretné, - mert az Ő isteni szeretete nem ismer kötelékeket, - hanem csak az ember átvevésének mértékéig. Ebből nyilvánvaló, hogy az Úr megváltásának előnyeit azok veszik át, akik méltóan járulnak az úrvacsorához.

718\. Minden épeszű ember át tud venni szeretetet és bölcsességet az Úrtól, azaz az örökkévalóságig át tudja venni azon igazságok végtelen sorozatát, amelyek a bölcsesség létrejöttét segítik elő, és hasonlóképpen a jó tettek végtelen sorozatát tudja létrehozni, amelyek növelik a szeretetet. A jónak és szeretetnek, valamint az igazságnak és bölcsességnek ezt az állandó növekedését megadta az Úr az angyaloknak és az embereknek is, akik angyalokká válnak, és abból, hogy az Úr maga a szeretet és maga a bölcsesség, az következik, hogy az ember közösségbe léphet az Úrral örökre. Mindazonáltal, mivel az ember véges, nem tudja beolvasztani magába az Úr isteniségét, bár érintkezhet azzal, hasonlóan ahhoz, ahogy a szem és fül nem tudja beolvasztani a fény és hanghullámokat, bár érintkezik azzal, Egyedül az Úr maga az élet még emberségét illetően is / Jn 5: 26 / Az ember azonban csak az élet tárháza, és nem tudja magát az életet beolvasztani, bár érintkezik vele. E megfigyelések talán segítenek az olvasónak megérteni, hogy az Úr az ő megváltásával hogyan van jelen az úrvacsorában.

V. Az Úr jelen van és megnyitja a mennyet azoknak, akik méltón járulnak az Úrvacsorához, és Ő azokkal is jelen van, akik méltatlanul járulnak oda, de nem nyitja meg nekik a Mennyet, ezért ahogy a keresztség az egyházba való bevezetés, úgy az Úrvacsora bevezetés a Mennybe.

719\. A két következő cikkely elmagyarázza, kik azok, akik méltóan járulnak az úrvacsorához és ellentétként azok, akik méltatlanul járulnak oda. Az Úr jelen van a méltókkal és méltatlanokkal is, mert Ő mindenütt jelen való a mennyben és a pokolban is, valamint a világban is, így a gonoszokkal éppúgy, mint a jókkal. A jókkal, avagy újjászülöttekkel azonban egyetemesen és egyedileg is jelen van, mert az Úr bennük van és ők az Úrban, és ahol Ő van, ott a menny. A menny alkotja az Úr testét is, ezért ha az Ő testében vagyunk, akkor a mennyben vagyunk.

Az Úr jelenléte azonban azokkal, akik méltatlanul járulnak oda, egyetemes, és nem egyedi, más szavakkal jelenléte külső, de nem belső. Egyetemes, vagyis külső jelenléte adja az embernek azt a képességet, hogy tudjon, értsen és ésszerűen beszéljen az értelméből. Mert az ember lelki, és a mennyből született, és ezáltal eltér az állatoktól, amelyek csak természetiek. Az ember akarhat és tehet bármit, amit értelme ésszerűen kigondol. Ha azonban az akarat elutasítja ezen értelmi elképzeléseket, amelyek belsőleg lelkiek, akkor az ember külsővé válik.

Azokkal ezért, akik csak megértik, mi igaz és jó, az Úr jelenléte egyetemes és külső, de azokkal, akik akarják és teszik is azt, ami igaz és jó, ez a jelenlét általános és egyedi is, avagy belső és külső is. Akik csak értik az igazságot és jót, és beszélnek arról, azok olyanok, mint a balga szüzek, akiknek volt lámpásuk, de olajuk nincs, és akik akarják és teszik is azt, azok a bölcs szüzekre hasonlítanak, akik bementek a mennyegzőre, míg az előbbiek kopogtatva álltak az ajtónál, de nem engedték be őket / Mt 25: 1-12 / Akkor hát az Úr jelen van és megnyitja a mennyet azoknak, akik méltón járulnak az úrvacsorához és jelen van azokkal is, akik méltatlanul járulnak oda, de nem nyitja meg nekik a mennyet.

720, Nem szabad feltételeznünk, hogy az Úr bezárja a mennyet azok előtt, akik méltatlanul járulnak az Ő asztalához, ezt soha senkivel nem teszi meg egész az illető élete végéig. A tény az, hogy az ember zárja be a mennyet önmaga előtt azzal, hogy elutasítja a hitet és gonosz életet folytat. Mindazonáltal az ember megmarad a bűnbánat és megtérés lehetőségében, mert az Úr folyamatosan jelen van mindenkivel és sürget mindenkit, hogy fogadja el Őt, mondván: Ímé, az ajtó előtt állok és zörgetek, ha valaki meghallja az én szómat és megnyitja az ajtót, bemegyek ahhoz és vele vacsorálok, és ő én velem / Jel 3: 20 / Ezért maga az ember hibás abban, hogy nem nyitja ki az ajtót. Másképp áll azonban a helyzet a halál után. Akkor a menny bezárul és nem nyílhat meg azok előtt, akik életük végéig méltatlanul közelednek az Úr asztalához, mert akkor belső elméjük rögzül és változhatatlan lesz.

721\. Fentebb kimutattuk, hogy a keresztség az egyházba való bevezetés, és most világosnak kell lennie, hogy az úrvacsora bevezetés a menybe. E két szentség olyan, mint két kapu az örök életre. A keresztség az első kapu, amin keresztül minden keresztyén megismeri, mit tanít az egyház az Igéből a jövő életről. Ezt a tanítást az Úr a mennyre való előkészítésnek szánja. A másikkapu az úrvacsora, amin át mindenki felvételt nyer a mennybe, aki követi az Úr vezetését. Ezek a kizárólagos, egyetemes kapuk.

E két szentséget hasonlíthatjuk egy herceg képzéséhez és megkoronázásához, aki trónörökös. Őt először a kormányzás alapelveibe vezetik be és aztán megkoronázzák és felveszik magába a kormányba. Vagy vegyük egy nagy birtok örökösét, akit először bevezetnek vagyona helyes igazgatásába és aztán rábízzák azt. A keresztség és az úrvacsora hasonlítható egy ház építéséhez és az abban való lakáshoz is, valamint az ember képzéséhez, amíg az illető eljut megfontoltsága éveihez, valamint aztán következő értelmi és lelki életéhez. Egy időszaknak meg kell azt előznie azért, hogy a másik következhessen, mert az utóbbi nem érhető el, csak az előbbi révén. Tehát a keresztség és az úrvacsora olyan, mint két kapu, melyeken át az embert bevezeti az Úr az örök életbe, az első kapu egy síkságra vezet, amin az embernek át kell haladnia, és a második kapu a cél, ahol a díj van, amiért az illető versenyzett. Mert a pálmát nem nyújtják át a harc végéig, sem a díjat, amíg a verseny el nem dől.

VI. Azok közelítik meg az Úr asztalát méltón, akik folyamatosan átalakulnak az Úrban való hit és a felebarát iránti szeretet által.

722\. Minden keresztyén tudja, aki tanulmányozza az Igét, hogy Isten, az emberszeretet és a hit az egyház három egyetemes dolga, mert ezek az üdvösség egyetemes eszközei. Maga az értelem, ha tartalmaz bármi lelkit, elismeri, hogy Istent el kell ismerni, hogy a vallás és az egyház valóság lehessen. Ezért akik csak az úrvacsorához járul, de nem ismeri el Istent, az megszentségteleníti azúrvacsorát, mert amikor látja és megízleli a kenyeret és bort, azt gondolja: "Mi ez, ha nem puszta szertartás? Miben különböznek ezek a saját asztalomon levő kenyértől és bortól? Megteszem azonban ezt, nehogy a papok és a nép istentelennek bélyegezzen."

Isten elismerése után az irgalmasság a második dolog, ami alkalmassá teszi az embert az úrvacsora megközelítésére. Ez nyilvánvaló az Igéből is és ama intésekből is, amelyeket az egész keresztyén világban úrvacsora előtt olvasnak.

Világos az Igéből ez, mert az első és nagy parancsolat az, hogy szeressük Istent mindenek felett és felebarátunkat, mint önmagunkat / Mt22: 34-39, Lk 10: 25-28 / és Pál mondja, hogy három dolog van, ami hasznos az üdvösségre, és ezek között pedgi legnagyobb a szeretet / II Kor 13: 13 / Ismét: tudjuk, hogy az Isten nem hallgatja meg a bűnösöket, hanem ha valaki istenfélő, és az Ő akaratát cselekszi, azt hallgatja meg / Jn 9: 31 / Valamint: Minden fa, amely nem terem jó gyümölcsöt, kivágattatik és a tűzre vettetik / Mt 7: 19,20, Lk 3: 8,9 /

Ez is nyilvánvaló az intelmekből, amelyeket minden keresztyén gyülekezetben úrvacsora előtt felolvasnak, mert ezek az embereket komolyan figyelmeztetik, hogy szeressék egymást kiengesztelődés és bűnbánat által. Csak a következő bekezdést idézem az angol egyházban felolvasott intésből: "Annak útja és eszközei, hogy az ember méltó részese legyen az úrvacsorának: Először, vizsgáld meg életedet és érintkezéseidet Isten parancsainak szabályzata segítségével, és ahol csak felismered, hogy vétkeztél, akarattal, szóval, vagy tettel, sirasd meg bűnösségedet és valld meg magad a Mindenható Istennek azzal a szilárd céllal, hogy megjobbítod életedet. Ha pedig felfogod, hogy vétked nem csak Isten ellen való, hanem felebarátod ellen is, akkor békülj ki azzal, légy kész kárpótlást és kielégítést szolgáltatni a legnagyobb mértékben, ahogy módodban áll, minden sérelemért és rosszért, amit bárki másnak tettél, és hasonlóképpen légy kész megbocsátani másoknak, akik ellened vétkeztek, amint Isten is megbocsátja a te vétkeidet, mert máskülönben az úrvacsora vétele nem tesz mást neked, csak növeli kárhozatodat. Ezért ha bármelyiktek istenkáromló, az Ő Igéjének hátráltatója, vagy rágalmazója, házasságtörő vagy esetleg rosszindulatú, irigy vagy bármi más keserves bűn nyom, térj meg vétkeidből, vagy ne végy úrvacsorát, nehogy e szent sákramentumhoz való járulásod után az őrdög beléd menjen, ahogy bement Júdásba és teletöltsön téged minden gonoszsággal és testi és lelki romlásba döntsön."

Az Úrban való hit a harmadik eszköz az úrvacsora méltó vételének, mert az irgalmasság és hit egyet alkot, mint a tavaszi hő és fény, ami megújítja minden fa életét. A lelki hő, ami az emberszeretet és a lelki fény, ami a hit igazsága, minden ember életét megújítja. Fontold meg a következő igerészeket: aki hisz énbennem, ha meghal is, él / Jn 11: 25,26 / Az pedig az Atyának akarata ..., hogy mindaz, aki hisz a fiúban, örök élete legyen / 6: 39,40 / Mert úgy szerette Isten e világot, hogy az Ő egyszülött Fiát adta, hogy valaki hiszen őbenne, el ne vesszen, hanem örök élete legyen / 3: 16 / Aki hisz a Fiúban, örök élete van, aki pedig nem enged a Fiúnak, nem lát életet, hanem az Isten haragja marad rajta / 3: 36 / Mi az igazban, az Ő Fiában, a Jézus Krisztusban vagyunk. Ez az igaz Isten és az örök élet. / I Jn 5: 20 /

723\. Az újjászületésről és újjáteremtésről szóló fejezetben megmutattuk, hogy az embert az Úr, az irgalmasság és a hit egyesült működése teremti újjá, és hogy az ember csak újjáteremtett állapotban léphet be a mennybe. Ezért az Úr csak az újjáteremtetteknek nyithatja meg a mennyet, és halál után senki mást nem engednek be oda. Azon újjáteremtettekben, akik méltón járulnak úrvacsorához, azokat értjük, akiknek az egyház és a menny három lényegi dolga belső valóság, mert mások vallhatják az Urat szájukkal, lelkükkel pedig nem és gyakorolhatják a felebarát iránti szeretetet kezükkel, de szívükkel nem. Ilyenek a gonoszság összes munkásai az Úr szavai szerint: Akkor kezditek mondani: Te előtted ettünk és ittunk ... De ezt mondja: Mondom néktek, nem tudom honnét valók vagytok ti, távozzatok el én tőlem mindnyájan, kik hamisságot cselekesztek! / Lk 13: 26,27 /

724\. Ezt a témát ábrázolhatjuk hasonlatokkal és összefüggésekkel is. Például, csak azok ülhetnek egy császár, vagy király asztalához, akik magas rangúak és helyzetűek, és még ezeknek is, mielőtt leülnek, odaillő ruhát kell ölteniük és a megfelelő díszekkel kell megjelenniük ahhoz, hogy kedvező és nyájas fogadtatásban részesüljenek. Mi lehet elég sok ahhoz, hogy ne tegyük meg az Úr asztaláért, amihez mindenkit meghív az uraknak Ura és királyoknak Királya ! / Jel 17: 14 / Azonban csak azok nyernek bebocsátást a mennyei palotákba és azok örömeibe, akik lelkileg méltók és tisztes ruhába öltözöttek, ők is csak miután felkeltek az asztaltól. A mennyben hercegként tisztelik őket, mert a nagy Király fiai, és aztán naponta leülnek Ábrahámmal, Izsákkal és Jákobbal / Mt 8: 11 /, akik az Urat jelentik isteni-mennyei, isteni-lelki és isteni-természeti oldalát illetően. Vagy vegyünk egy földi esküvőt, ahova csak a rokonokat hívják meg, a vőlegény és mennyasszony családját és barátait. Ha bárki más belép, valójában beengedik, de mivel nincs kijelölt helye az asztalnál, elmegy. Így azok, akik meghívottak az Úr, mint Vőlegény és az egyház, mint mennyasszony esküvőjére, rokonok, családtagok és barátok, akik együtt az Úrtól erednek újjászületés által. Újra mondom, az ember azokat választja barátainak, akik őszintén hűek hozzá és hajlandóak vele cselekedni, ezeket barátainak hívja és rájuk bízza minden tulajdonát.

VII.Akik méltón járulnak az Úrvacsorához, azok az Úrban vannak, és Ő bennük, következésképp az Úrral való közösséget az Úrvacsora hozza létre.

725\. Már bebizonyítottuk, hogy akik hisznek az úrban, és gyakorolják a felebaráti szeretetet, azok méltón járulnak az úrvacsorához, hogy a hit igazságai okozzák az Úr jelenlétét, és hogy az irgalmasság jói a hittel együtt hozzák létre a közösséget. Ebből következik, hogy akik méltón közelednek az Úrvacsorához, azok közösségben vannak az Úrral, mivel Benne vannak és Ő bennük. Ezt Maga az Úr tanítja e szavakkal: Aki eszi az én testemet és issza az én véremet, az én bennem lakozik és én is abban. / Jn 6: 56 / Maradjatok énbennem és én is tibennetek ... Aki énbennem marad, én pedig őbenne, az terem sok gyümölcsöt / Jn 15: 4,5, és Jel 3: 20 / Ha az Úrral közösségben vagyunk, az azt jelenti, hogy azok közé tartozunk, akik az Ő testét alkotják, és azok alkotják az Ő testét, akik hisznek Benne és akaratát cselekszik. Akarata cselekvése az irgalmasság gyakorlását jelenti a hit igazságainak megfelelően.

726\. Az örök élet és üdvösség elérhetetlen az Úrral való közösség nélkül, mert Ő az örök élet és üdvösség. Világosan nyilvánvaló, hogy Ő az örök élet, az Ige sok szakaszából és különösen abból, amit Jánosnál találunk: Jézus Krisztus az igaz Isten és az örök élet. / I Jn 5: 20 / Ugyanúgy nyilvánvaló, hogy Ő az üdvösség, mert az üdvösség és az örök élet egy. Az Úr neve, a "Jézus" is az üdvösséget jelzi és ezért az egész keresztyénvilágban Üdvözítőnek hívják Őt. Az Úrvacsorát csak azok közelítik meg méltón, akik belső közösségben vannak az Úrral és ezek az újjászülöttek. Őket írja le az újjászületésről és újjáteremtésről szóló fejezet.

Sokan állítják, hogy hisznek az Úrban és ők jót is tesznek felebarátjuknak. Ha azonban nem a felebarát iránti szeretetből és az Úrba vetett hitből fakadóan teszik ezt, akkor nem újjászületettek, mert felebarátjuknak nem az ő kedvéért tesznek jót, hanem világi, vagy önző okok miatt. Műveik pusztán természetiek és belsőleg nélkülöznek minden lelkit, mert ezek az emberek szájukkal vallják meg az Urat, míg szívük távol van Tőle. A felebarát szeretete és a hit csak az Úrtól eredhet, és mindkettőt akkor kapja meg az ember, amikor szabad akaratából jót tesz természetileg felebarátjának, értelmileg hiszi az igazságokat és az Úrra néz - ezt a hármat pedig azért teszi, mert az Ige parancsolja. Akkor az Úr az illető szívébe ülteti az irgalmasságot és hitet és mindkettőt lelkivé teszi. Így az Úr közösségbe lép az emberrel és az ember közösségbe lép az Úrral, mert nem lehet olyan közösség, ami nem kölcsönös. Mindezt azonban teljesen kimutattuk az irgalmasságról, a hitről, a szabad akaratról és újjászületésről szóló fejezetben.

727\. A barátság néha növekszik, amikor az ember meghívja barátait asztalához valami világi célból, de a barátság sokkal jobban nő, amikor a vendégeket lelki célból hívják meg. Az ősi egyházakban és a kezdetleges keresztyén egyházban is tartottak szeretetvendégségeket. Ezeken az alkalmakon a vendégek bátorították egymást, hogy rendületlenül folytassák az Úr imádását. Izrael gyermekei közt az áldozatok húsának evése egyöntetűséget jelzett Jehova imádásában, a húst szentnek hívták, mert az áldozat része volt / Jer 11: 15, Hag 2: 12, stb./ Mennyivel szentebb a páskabárány húsa, valamint az úrvacsora kenyere és bora, hisz az Úr Önmagát áldozatul adta az egész világ bűneiért!

Az Úrral való közösséget az Úrvacsora révén ábrázolhatjuk a közös őstől származó családok közti kötelékkel, mert az ős összes leszármazottja kap valamit a kezdeti törzstől. Az utódok természetesen nem öröklik az előd testét és vérét, de tőle kapják lelküket a hajlammal, az övéhez hasonló dolgokra, és ez az egység köteléke köztük. Közös eredetük felismerhető arcukban és szokásaikban, ezért egy testnek hívják őket / I Móz 29: 14, 37: 27, II Sám 5: 1, 19: 12,13,stb./

Hasonló a dolog az Úrral való kapcsolatot illetően, aki mindenki hű és áldott Atyja. A Vele való közösség szeretet és hit által jön létre, és ezt a kettőt egy testnek hívják. Ezért mondta az Úr: Aki eszi az én testemet és issza az én véremet, az én bennem lakozik és én is abban. Nem a kenyér és bor hozza ezt létre, hanem az azokkal összefüggő szeretet jója és hit igazsága, amelyek az Úr sajátjai és ezeket egyedül Ő közölheti másokkal. Minden közösséget a szeretet hoz létre, és a szeretet nem szeretet bizalom nélkül. Azok, akik azt hiszik, hogy a kenyér test és a bor vér, és akik nem tudják gondolataikat semmivel sem magasabbra emelni, maradjanak meg hitükbe. Higyjék azonban azt is, hogy van a kenyérben és borban valami legszentebb és az Úrral való közösséget léterhozó, és hogy ezt kapja az ember és magáévá teszi, mint sajátját, bár állandóan az Úré marad ez a közösség.

VIII. Az Úrvacsora azoknak, akik méltón eszik, olyan, mint egy igazoló jel és pecsét arról, hogy ők az Úréi.

728\. Ez azért igaz, mert az Úr jelen van az úrvacsorában és bevezeti a mennybe azokat, akik Tőle születtek, azaz akik újjászülettek. Az úrvacsora azért teszi ezt, mert az Úr akkor jelen van isteni emberségében, mert fentebb megmutattuk, hogy az Úr az Ő megváltásával teljesen jelen van az úrvacsorában. Ezért mondja a kenyérről: ez az én testem, és a borról: ez az én vérem. Ő következésképp felveszi az újjászülötteket testébe, amely a mennyből és egyházból alakul ki.

Míg az ember az újjáteremtés folyamatában van, az Úr valóban ott tartózkodik és isteni működése által előkészíti az illetőt a mennyre. Annak érdekében viszont, hogy be is léphessen oda, ténylegesen meg kell jelennie az Úr előtt, és mivel az Úr megjeleníti Magát az embernek, az embernek is el kell fogadnia Őt. Azonban nem úgy, amint az Úr a kereszten függött, hanem amint most van megdicsőült emberi természetében. E természet teste az isteni jó és vére az isteni igazság, amelyeket megkap az ember, és ezek által teremtődik újjá az ember és van az Úrban és az Úr benne, mert, amint fentebb kimutattuk, az úrvacsora egy lelki étkezés. Tehát az úrvacsora olyan, mint egy igazoló jel és pecsét arról, hogy akik méltón veszik, azok Isten fiai.

729\. Akik meghalnak, mielőtt elég idősek lennének az Úrvacsora vételéhez, azokat az Úr bevezeti a mennybe a keresztség által, mert, amint fentebb kimutattuk, a keresztség bevezetés a keresztyén egyházba és a keresztyénekkel való egyesülés eszköze a lelki világban. A lelki világban az egyház és menny egy, és ezért az egyházba való bevezetés ama világban a mennybe való bevezetés is. Akik csecsemő vagy gyermekkorukban haltak meg, azok az Úr külön gondoskodása alatt kapnak képzést és újjászületést, és ők így válnak az Ő gyermekivé, mert nem ismernek más Atyát.

A keresztyén egyházon kívül született csecsemők és gyerekek, miután elfogadták az Úrban való hitet, más módokon nyernek bebocsátást a mennybe, amelyeket az ő vallásuk hívei számára jelöltek ki. Valóban, minden nemzet megmenthető, ha elismeri Istent és helyesen él. Mert mindenki lelkinek születik és ezért el tudja venni a megváltás adományait, és az Úr mindannyiukat megváltotta. Akik elfogadják az Urat, azaz hisznek Benne és kerülik a gonoszt, azokat Isten fiainak és Istentől születetteknek hívják / Jn 1: 12,13, 11: 52 / és Isten országának fiai is a nevük / Mt 13: 38 / és örökség nyerői / Mt 19: 19, 25: 34 / Az Úr tanítványait is fiaimnak szólította / Jn 13: 33 / így van az összes angyal is / Jób 1: 6, 2: 1 /

730\. Az Újszövetség olyan, mint egy szövetség, amit véglegesen aláírtak és lepecsételtek. Maga az Úr tanítja, hogy az Ő vére szövetség, mert amikor vette a poharat és tanítványainak adta, azt mondta: Igyatok ebből mindnyájan, ... ez az én vérem, az új szövetségnek vére / Mt 26: 27,28, Jk 14: 24, Lk 22: 20 / Az új testamentum az újszövetség, ezért az Úr eljövetele előtt a próféták tollából származó Igét Ótestamentumnak és Szövetségnek hívjuk és az eljövetele után az evangélisták és apostolok tollából származó Igét Újtestamentumnak, vagy Szövetségnek hívjuk. Fentebb látható, hogy a vér és a bor is az Ige isteni igazságát jelenti / 706, 708. Pontok / Az Ige pedig ama szövetség, amit az Úr szerze az emberrel és az ember az Úrral. Mert az Úr leszállt mint Ige, azaz mint isteni igazság, és mivel ez az Ő vére, ezért az izraeli egyházban, ami a keresztyén egyház képviselője volt, a vért a szövetség vérének hívták / II Móz 24: 8, Zak 9: 11 = és az Urat a népek Szövetségének / Ézs 42: 6, 49: 8, Jer 31: 31,34, Zsolt 111: 9 /

A világban megfelel a rendnek a szerződés aláírása, hogy az biztos és kötelező legyen. Mi egy megbízatás, avagy rendelkezés aláírás nélkül? Mi egy döntés a törvénybe, ha a bíró aláírásaival nem hagyja jóvá? Mi egy magas hivatal egy birodalomban igazolvány nélkül? Mi egy kinevezés bármilyen állásra érvényesítés nélkül? Mi egy ház birtoklása vásárlás nélkül? Mi egy díjért folyó verseny, ha nincs szavatolva, hogy a díjat ki fogják adni? Ezek a példák talán meggyőzik az egyszerű elméket is, hogy az Úrvacsora olyan, mint egy aláírás, egy pecsét, vagy más jogossági bizonyíték. Ez egy zálog, amit az angyalok jelenlétében adnak ki arra, hogy akik méltón közelítik meg az úrvacsorát, azok Isten fiai, és kulcs a mennyben levő házhoz, ahol e fiak örökké élni fognak.

Emlékezetes események

731\. Egyszer láttam egy angyalt a keleti ég alatt szállni, aki trombitát fújt észak, nyugat és dél felé. Köpönyege mögötte lobogott, amint repült és karbunkulus és zafír kövektől ragyogó övet viselt. Lefelé szállt és lágyan földet ért nem messze tőlem. Aztán ide-oda járkált és mikor meglátott, felém indult.

Lélekben voltam és egy hegyen álltam a déli világrészben; és amikor közelemben ért, azt mondtam neki, hogy halottam trombitája hangját és megkérdeztem, mi a küldetése.

"Azért küldettem" - felelte - " hogy összehívjak azok közül ebben az országban némelyeket akik a világ keresztyén birodalmaiból valók, akik a legünnepeltebbek tanultságukért és bölcsességükért. Össze kell gyűlniük ezen a hegyen és szabadon elmondaniuk, hogy mit gondoltak a világban a mennyei örömről és örök boldogságról. Ebből az okból küldött az Úr: többek, akik nemrégiben jöttek a világból a mi mennyei közösségünkbe, amely keleten van, értesítettek minket, hogy egy ember sincs az egész keresztyén világban, aki érti a mennyei öröm és örök boldogság természetét; és következésképp hogy senki nem tudja, mi a menny. Ezen nagyon meglepődtek testvéreim és társaim; és ők mondták nekem: "Menj le és gyűjtsd össze a lelkek világának legbölcsebb embereit - ahova minden ember először kerül a természeti világ elhagyása után - hogy megtudhassuk tőlük,igaz-e, hogy a keresztyének közt ilyen sűrű tudatlanság uralkodik a jövő életet illetően.." Hozzátette: "Várj egy kicsit és látni fogod az ide összesereglő bölcs embereket; az Úr adja a gyülekezés helyét."

Félórát vártam és akkor láttam két északról, két nyugatról és két délről közelgő csoportot. Amikor megérkeztek, az angyal bevezette őket a számukra előkészített házba; és ők a világtájnak megfelelően foglalták el helyüket, ahonnan jöttek. Jelen volt egy hetedik társaság is keletről, de a fény miatt a többiek ezt nem látták.

Amikor mindenki összegyűlt, az angyal elmagyarázta nekik, hogy miért kellett összegyűlniük; és megkért minden csoportot, hogy sorban fejezze ki elképzeléseit a mennyei öröm és örök boldogság témájáról. Aztán minden közösség tagjai összedugták fejüket, hogy visszaemlékezzenek az előző világban megszerzett elképzeléseikre és gondosan kifejezzék őket.

732\. Eszmecseréje után az első északi csoport azt mondta: "A menyei öröm és örök boldogság azonos a menny lényegi életével; ezért aki csak a menyben él, belép annak vidámságaiba, mint egy vendég ha mennyegzőbe lép be. A mennyet látjuk magunk fölött és ezért tudjuk, hogy az egy hely, valóban, a menny a végtelen örömök és vidámságok helye. Ezekből annyi van, hogy azok minden észbeli és testi érzékre hatnak, azokéra, akik bebocsátást nyernek. Az örök boldogság így azonos a menybe való felvétellel; és ezt az isteni kegyelem adja."

Amikor bejezték, a második társaság északról a következő módon fejezte ki bölcsességét: "A mennyi öröm és örök boldogság, az angyalokkal való boldog érintkezésből fakad; ez az örömteli beszélgetések állandó folyamatát jelenti, amibe belevegyülnek vidám bókokkal és közbevetett megjegyzésekkel. A mennyei öröm az ilyen örömök váltakozása az örökkévalóságig.

A bölcsek harmadik csoportja, ami az első volt a nyugati világrészből, szívéből a következőképp beszélt: "A menyei öröm és örök boldogság az Ábrahámmal, Izsákkal és Jákobbal való lakomázásban áll. Asztaluk ízletes és drága ételekkel, valamint bőséges, nemes borokkal rakott lesz; minden lakoma után sportolunk és fiatal lányok, fiúk táncolnak, ezt édes zene kíséri és alkalmi énekek. Este színházi előadásokat tartanak, amit újra lakoma követ; és így folytatódik örökké."

Amikor befejezték beszédüket, a negyedik társaság, amely a nyugati égtájról a második volt, a következőképp beszélt: "Sok elképzelést ápoltunk a mennyei örömről és az örök boldogságról és megtapasztaltunk különböző örömöket és összehasonlítottuk őket egymással. Arra a következtetésre jutottunk, hogy a mennyei örömök a paradicsom örömei; mert a menny a kelettől nyugatig és déltől északig tartó paradicsom. Gyümölcsfákat és szép virágokat találunk benne és középen az élet pompás fáját, körülötte ülnek majd az áldottak, zamatos gyümölcsöket esznek és illatos virágfüzérek ékítik őket. Ezek az örömök újulnak meg végtelen változatosságban az állandó tavasz hatására; és az elme, amit naponta új boldogságok töltenek el, végül felfedezi Ádám és felesége eredeti állapotát. Így a menyei öröm a paradicsomba való újbóli bebocsátást jelenti, amely a földről a mennybe ragadtatott el.

Az ötödik társaság, amely az első volt a déli égtájról, a következőképp beszélt: "A mennyei öröm és örök boldogság a kötetlen uralomból, jómódból és pompából áll; ezt világosan láttuk azoktól, akik az előző világban birtokolták ezeket. Sőt, a boldogoknak a mennyben az Úrral kell uralkodniuk és királyoknak hercegeknek lenniük, mert az Ő fiai, Aki királyok Királya és uraknak Ura; és nekik trónokon kell ülniük és angyaloknak kell várni rájuk. A menny pompáját az új Jeruzsálem nyilvánította ki nekünk, ami a menny dicsőségét jelképezi; mert gyöngy kapui vannak az új Jeruzsálemnek, tiszta arany utcái és drágakő alapokkal ellátott falai. Feltétlenül az következik ebből, hogy mindenkinek, aki felvételt nyer a mennybe, aranytól és drágakövektől ragyogó palotája lesz és egyik hatósági méltóságot a másik után kapják. Tudva, hogy Isten ígéretei nem válhatnak semmivé, bátran várjuk, hogy ezek lesznek mennyei örömeink."

Ezután a hatodik csoport, ami a második volt a déli égtájról, merészen mondta: "a mennyei öröm Isten állandó dicsőítése, a boldog imádás és öröménekek soha meg nem szűnő ünnepe; a szív állandó felemelése Istenhez, teljes bizalommal abban, hogy Ő elfogadja imáinkat és dicsérő énekeinket a boldogságot Tőle jövő isteni ajándékáért." A társaságból némelyek hozzátették, hogy ezt a dicsőítést pompás világítás fogja emelni, illatos füstölés és nagyszerű körmenetek. Ezeket a főpap fogja vezetni egy nagy trombitával; őt nagy és kis méltóságok és ezeket újra pálmaágakat vivő férfiak és arany képmásokkal vonuló nők.

733\. A hetedik csoport, amely a fény miatt láthatatlan volt a többiek előtt, a menny keleti részéről jött, ugyanabból a közösségből, mint a trombitás angyal. Amikor ezek hallották a mennyben, hogy a keresztyén világban senki nem tudja, mi a mennyei öröm, akkor azt mondták egymásnak: "Ez semmiképp nem lehet igaz; nem lehet ilyen észbeli sötétség és kábultság a keresztyének között, menjünk le és halljuk, hogy igaz-e, ha tényleg ez az igazság, nagyon meglepődünk."

Most azt mondták a trombitás angyalnak: Tudod, hogy mindenkit, aki a menny után vágyott és határozott véleményt alakított ki annak örömeiről, halála után ezen örömök képmásába vezetnek be; és hogy miután megtapasztalták ezeket, kiábrándulnak, és kioktatják őket az igazságra. A lelkek világában ez sokakkal megtörténik, akik előző életünkbe elképzelték a menny örömeit és vágytak azok megtapasztalására." Ezt hallva a trombitás angyal azt mondta a hat csoport bölcsének, akiket összehívtak a keresztyén világból: "Kövessetek és bemutatom nektek feltételezett mennyei örömeiteket."

734\. Erre fölfelé mutatta az utat az angyal, és először azok követték, akik meggyőződve voltak arról, hogy a menny örömei a kellemes érintkezésben és szórakoztató beszélgetésben áll. Az angyal az északi égtájra vezette őket és bemutatta őket egy csoport szellemnek, akik az előző világban ugyanezeket az elképzeléseket táplálták. Egy tágas házban jöttek össze, ahol több, mint ötven szoba volt, mindegyiküket egy bizonyos beszédtémának szentelték. Némelyikben azt tárgyalták, amit a város nyilvános helyein hallottak, vagy láttak; másokban a beszélgetés a szépnem vonzó tulajdonságaira fordult és vidám tréfákkal szakították meg azt. Más szobákban a legfrissebb bírósági, szolgálati és politikai híreket tárgyalták; másokban üzletről, irodalomról, a törvényszékekről, közerkölcsről, az egyházról, a máshitűekről és hasonlókról beszélgettek. Láttam embereket, akik szobáról szobára szaladgáltak rokonszellemű társakat keresve lelkesen; némelyek beszélni vágytak, mások hallgatni.

A háznak négy ajtaja volt, minden égtáj felé egy; és többeket láttam, akik elhagyták saját társaságukat és a legközelebbi kijárat felé igyekeztek. Követtem némelyeket a keleti ajtóhoz, ahol többeket láttam lehangolt arckifejezéssel ülni; és érdeklődésemre, hogy miért oly szomorúak, azt válaszolták: "Nem mehetünk ki e ház ajtóin; most harmadik napja léptünk be és kimerítettük vágyunkat a társaság és beszélgetés után. Valóban, úgy kifáradtunk a beszédben, hogy alig tudjuk elviselni az emberi hangot; és így ehhez az ajtóhoz jöttünk és kopogtunk. Azt mondták viszont nekünk, hogy az ajtók nem nyílnak meg az emberek kieresztésére, csak beengedésükre; és hogy itt kell maradnunk és élveznünk a menny örömeit. Így arra következtettünk, hogy örökre itt kell maradnunk és ez bánatunk oka, amely mély levertségbe és aggodalomra fordul."

Az angyal azt mondta nekik: "Lelkiállapototok a másodlagos örömökből fakadó reakció, amely örömöket összetévesztettetek a lényegiekkel." "Akkor mi a mennyei öröm?" - érdeklődtek. Az angyal röviden válaszolt: "Annak az öröme, hogy valami hasznosat tesztek magatoknak és másoknak és ez az öröm lényegét a szeretetből származtatja és megnyilvánulását a bölcsességből. A haszon öröme, ami a szeretetből és bölcsességből keletkezik, az összes mennyei öröm lelke. A menyekben társadalmi összejöveteleket tartanak, amelyek felvidítják az elmét és felfrissítik az angyalok testét; de ezek az ő pihenésüket jelentik valami hasznos munka elvégzése után. Ez összes boldogságuk élete és lelke, ha ezt elvennék tőlük, a másodlagos örömök elvesztenék vonzerejüket és először közönyt, azután undort, és végül bánatot és aggodalmat hozna létre."

Amikor az angyal befejezte, az ajtó felpattant és a várakozók kirohantak és hazamenekültek, mindegyikük felüdülést keresett valami hasznos munkában.

735\. Ezután ez az angyal beszédet intézet azokhoz, akiknek elképzelése a mennyei örömről az Ábrahámmal, Izsákkal és Jákobbal való lakomák végtelen sorozata volt, amelyeket sportjátékok és színházi bemutatók követnek. "Kövessetek" - mondta nekik - "és bemutatom nektek feltételezett mennyei örömeiteket." Átvezette őket egy ligeten egy nyitott helyre, ahol asztalok álltak, miden oldalon tizenöt. Az odavittek megkérdezték, hogy miért van ott oly sok asztal, és az angyal felelt: "Az első asztal Ábrahámé, a második Izsáknak, a harmadik Jákóbnak és a többi a tizenkét apostolnak. A másik oldalon ugyanannyi asztal áll feleségeik számára. Az első három Sáráé, Ábrahám feleségéé, Rebekáé, Izsák feleségéé és Leáé, és Rákhelé, Jákob feleségeié; és a többi tizenkettő a tizenkét apostol feleségéé."

Kis várakozás után az összes asztalt edényekkel borították be, amelyek közé édességek halmazait helyezték. A vendégek az asztalok körül álltak, vártak azokra, akiknek elnökölni kellett. Ezek hamarosan beléptek felvonulva, Ábrahám vezette a többieket; és azonnal mindegyikük helyet foglalt saját asztala főhelyén és hellyel kínálták a körülállókat. A férfiak a pátriárkákkal és apostolokkal ültek le és az asszonyok feleségeikkel és ettek és ittak áhítatos örömmel. Amikor az étkezést befejezték, a pátriárkák visszavonultak. És aztán lányok és fiatalemberek sportoltak és táncoltak és ezeket előadások követték. Ezután újra lakomára hívták meg őket; és azt mondták nekik, hogy az első napon Ábrahámmal kell enniük, a másodikon Izsákkal, a harmadikon Jákobbal, a negyediken Péterrel, az ötödiken Jakabbal, a hatodikon Jánossal, a hetediken Pállal és a többi napon rendben a tizenötödik napig; ezután újra a lakomák ugyanezen sorozatán kell átmenniük, minden alkalommal helyet változtatva és így tovább az örökkévalóságig.

Ezután az angyal összehívta e társaság tagjai és azt mondta nekik: "Mindazoknak, akiket az asztaloknál ülve láttatok, a tiétekkel azonos elképzeléseik voltak a menny örömeiről, És az Úr megengedte ezeknek a lakomáknak a megtartását, hogy ők megláthassák elképzeléseik hibavalóságát és kigyógyulhassanak azokból. Az idős emberek, akiket az asztalfőkön láttatok, álruhás parasztok voltak, akik felfuvalkodtak egy kis vagyon miatt és az az elképzelésük támadt, hogy ők pátriárkák. Gyertek azonban velem az utakhoz, amelyek elvezetnek erről a helyről."

Így követték az angyalt és sokakat láttak, akik étellel terhelték meg gyomrukat, amíg émelyegni kezdtek. Vágytak visszatérni otthonaikba és dolgaikhoz vagy üzletükhöz. A liget gazdái azonban sokakat visszatartottak és kérdezgették őket lakomájuk napjairól és hogy már ettek-e Péterrel és Pállal; és azt mondták nekik hogy szégyenletes lenne távozni a velük való étkezés előtt. Az általános válasz viszont ez volt: "Megcsömörlöttünk az örömöktől. Szánk kiszáradt, gyomrunk forog és nem tudjuk elviselni az étel ízét; már eltöltöttünk néhány napot és éjszakát lakomával és komolyan kérjük, hogy engedjetek ki." Akkor kiengedték őket és ők a lehető leggyorsabban hazamenekültek.

A visszafelé vezető úton az angyal kioktatta társaságát a következőképpen: "A mennyben épp úgy, mint a világban vannak ételek, italok, lakomák és étkezések, beleértve csemegéket is, amelyek felvidítják és felüdítik az elmét. Vannak sportok és bemutatók, énekes és hangszeres muzsika is, mindezek a legelbűvölőbb tökéletességben. Az ilyesmik örömök, de nem jelentenek boldogságot. A boldogság az összes igazi öröm veleje; meggazdagítja és fenntartja azokat az örömöket és megakadályozza azok megromlását; és ez a boldogság valami hasznos foglalkozásból fakad. Minden angyal akaratában rejlik egy titkos hajlam valami olyan munka elvégzésére, ami elméjét megelégíti és lecsendesíti. Így megnyugtatott elméjébe oltja be az Úr a haszon szeretetét és azzal együtt a boldogságot, ami minden öröm életének veleje. A mennyei táplálék lényegében nem más, mint a szeretet, bölcsesség és haszon keveréke azaz a szeretetből született és bölcsesség által alakított haszoné. Ezért a mennyben mindenkinek az általa létrehozott haszon függvényében adnak enni, a legkiválóbb ételt az kapja, aki a legfőbb hasznokat hajtja.

736\. Ezután az angyal összegyűjtötte azon úgynevezett bölcsek társaságát, akik azt hitték, hogy a mennyei öröm és boldogság királyi ragyogással és pompával kísért uralkodásban áll. Mert ők azt olvasták az Igében, hogy királyok és hercegek lesznek, és örökké uralkodnak majd Krisztussal és angyalok várnak rájuk és így tovább. "Kövessetek" - mondta nekik az angyal - "és megmutatom nektek örömeiteket.". Így átvezette őket egy előcsarnokon egy pillérekből és gúlákból alkotott oszlopcsarnokba, ahol mintegy húszan vártak. Hirtelen feltűnt egy angyalnak öltözött figura, aki azt mondta nekik: "Ezen az oszlopcsarnokon át vezet az út a mennybe. Várjatok kicsit és készüljetek fel, mert köztetek a főbbeknek királyoknak kell lenniük és a többieknek hercegeknek."

Amikor ezt mondta, minden oszlop mellett feltűnt egy trón, amin selyem ruha, egy jogar és egy korona feküdt és minden gúla mellet megjelent egy hivatali szék három rőffel a föld fölé emelve és rajta egy arany lánc, egy lovagi öv gyémánt csatokkal. Ezután egy hang ezt mondta: "Most menjetek, vegyétek fel ruháitokat, üljetek le és várjatok." A vezetők ekkor gyorsan odaszaladtak a trónokhoz és a többiek a hivatali székekhez, és ruháikat felöltve leültek. Aztán, úgymond, egy pára szállt fel lentről, amit a trónokon és székeken ülők belélegeztek; és azonnal elkezdték a tekintély levegőjét a magukévá tenni és felfuvalkodni királyi illetve hercegi feltételezett nagyságukkal. Ez a köd saját elmebeli tévedéseik kigőzölgése volt. Aztán hirtelen számos ifjú apród szállt le, úgymond, a mennyből, és kettő megállt minden trón, és egy minden hivatali szék mögött. Aztán egy hírnök kihirdette a következő lényegű szöveget: "Ti királyok és hercegek, várjatok egy kicsit, palotáitokat a mennyben most készítik, udvaroncaitok és testőreitek hamarosan gondoskodnak arról, hogy odakísérjenek benneteket." Így hát vártak és vártak, amíg lelkük kimerült és kimerültek a vágytól.

Három óra múlva fölöttük megnyílt a menny és a lefelé néző angyalok sajnálkozva mondták: "Miért ültök ott olyan bolondul és miért tesztek úgy, mintha királyok és hercegek lennétek? Bolonddá tettek titeket, amikor meggyőztek, hogy üljetek ott szoborként, mert azt gondoltátok, hogy Krisztussal kell uralkodnotok királyként és hercegként és angyalok fognak várni rátok. Elfelejtettétek az Úr szavait, hogy aki nagy akar lenni a mennyek országában, annak szolgaként kell lennie? A Krisztussal királyként és hercegként való uralkodás azt jelenti: bölcsnek lenni és hasznokat létrehozni. Krisztus országa, amely a menny, a hasznok birodalma. Az Úr mindenkit szeret és mindenkinek jót kíván tenni és a jó ugyanaz, mint a haszon: Maga az Úr az angyalok és emberek közreműködésével tesz jót és hoz létre hasznokat; és azokkal, akik hűen termik e hasznokat, Ő a haszon szeretetét közli, ez magával hoz egy belső boldogságot, ami az örök boldogság.

A mennyekben, minta földön is, vannak felmagasztalt méltóságok az őket kísérő pompával, mert vannak kormányok és nyilvános hivatalok, így pedig nagyobb és kisebb hatalmak és méltóságok. A magasabb hivatalt viselők palotákban és udvarokban élnek, amelyek pompája és nagyszerűsége messze meghaladja a födi uralkodókét és királyokét; és e méltóságok fényét udvaroncaik, minisztereik és ragyogóan öltözött kísérőik száma emeli. A legfőbbeket azonban azok közül választják, akiknek szíve a közjóért dobog és akik csak a szolgálat kedvéért becsülik ezt a magasztosságot. Nos, a közjó megkívánja, hogy mindenki hajtson valami hasznot a társadalomnak; és mivel miden haszon az Úrtól van és az angyalok és emberek mintegy önmaguktól hozzák létre e hasznokat, egyszerű, hogy a nyilvános szolgálatot jelenti az Úrral való uralkodás."

Ezután a bolonddá tett királyok és hercegek leszálltak trónjaikról és hivatali székeikről és eldobták jogaraikat, koronáikat és ruháikat; aztán a becsapás köde szétoszlott és azt a bölcsesség légköre helyettesítette és így visszanyerték észbeli józanságukat.

737\. Ezután az angyal visszatért a házhoz, ahol összegyűltek a keresztyén világból való bölcsek és összegyűjtötték azokat, akik azt hitték, hogy a menny örömei a paradicsomi örömökből állnak. Nekik azt mondta: "Kövessetek és megmutatom nektek mennyei paradicsomotokat, hogy élvezhessétek az örök boldogság áldásait." Így keresztülvezették őket egy magas kapualjon, amit nemesfa ágakból fontak össze és aztán egy sorozat kanyargós ösvényen céljuk felé. Ez egy valódi paradicsom volt a menny határain, amit azoknak szántak, akik a mennyet paradicsomnak képzelték, mert így hívják. Elképzelésük szerint haláluk után teljesen megnyugszanak a munkától és semmi dolguk nem lesz, csak hogy rózsakertekben sétáljanak, gyümölcslevet igyanak és megtapasztaljanak más paradicsomi örömöket.

Az angyal vezetése alatt ők nagy számú embert, nőt, fiút, és leányt láttak, akik csoportokban ültek rózsapadokon; és virágkoszorúkat fontak, hogy idős emberek fejét, fiatal emberek karját és gyerekek mellét díszítsék velük. Mások szőlő, cseresznye és szeder levét nyomták ki poharakba és itták azt; virágok, gyümölcsök és szagos bokrok illatát szívták be; édes, a fület nyugtató énekeket zengtek; forrásoknál ültek és a vizet különböző csatornákon vezették el. Sétáltak és beszélgetésüket szellemes csipkelődésekkel élénkítették; vagy nyári lakokban hevertek, és így tovább.

Miután látták ezeket, az angyal társait különböző kanyargó ösvényeken vezette végig és egy mindennél szebb rózsakertbe jutottak, amit olaj, narancs és citromfák vettek körül. Itt különböző személyek ültek, akik sírtak és siránkoztak, arcukat kezükbe temették és ide-oda himbálóztak a boldogtalanságtól. Az angyal társai megkérdezték őket, hogy mi a bajuk és azt válaszolták: "Most hét napja léptünk be ebben a paradicsomban. Először úgy tűnt, hogy elménk a mennyig emelkedik és megkaptuk annak legfőbb örömeit; de három nap múlva örömünk halványulni kezdett és fokozatosan eltűnt. Mivel elvárt örömeink így halványultak el, féltünk, hogy mindent elvesztünk, ami az életet élvezetessé teszi és kételkedni kezdtünk benne, hogy van egyáltalán örök boldogság. Ezután minden irányban kerestük a kaput, amin beléptünk, de hiába. Amikor érdeklődtünk azoktól, akikkel találkoztunk, azt mondták: "Soha nem fogjátok megtalálni a kaput. Ez a kert egy hatalmas útvesztő, amit úgy építettek, hogy mindenki, aki megpróbál kijutni, jobban belekeveredik; és így az örökkévalóságig itt kell maradnotok. Most a kert közepén vagytok, amely minden öröm legközepe." Folytatták: "Most másfél napja ülünk e rózsakertben és kétségbe vagyunk esve, hogy soha nem találjuk meg a kivezető utat. Magunk körül bőségesen látunk olajfákat, szőlőket, narancsokat és citromokat; de minél tovább nézzük őket, annál inkább kimerül a szemünk a látásban, orrunk a szaglásban és ínyünk az ízlelésben. Ez kétségbeesésünk oka.

Ezt halva az angyal azt mondta nekik: "Ez a paradicsomi útvesztő valóban belépő a menybe. Tudom a kivezető utat és előrevezetlek benneteket."

E szavakra talpra ugrottak a szomorkodók és átölelve az angyalt vele és társaival mentek. Útközben az angyal tanította őket, hogy a külső paradicsomi örömöknek tartalmazniuk kell a velük összefüggő belső örömöket ahhoz, hogy azok mennyei örömöt és boldogságot hozzanak létre. "A külső örömök" - mondta - " a testi érzékek örömei, de a belső örömök a lélekre hatnak; és az előzők az utóbbiak nélkül nélkülözik a mennyei életet. Mert nincs bennük lélek, és minden öröm a vele összefüggő lélek nélkül fokozatosan megromlik, amíg fárasztóbbá válik, mint a munka. A menyben mindenütt vannak paradicsomi kertek, amelyek megengedik a valódi örömöt az angyaloknak, feltéve, hogy a lélek azzal összefüggő örömei is jelen vannak."

Ezt hallva azt kérdezték: "Mi a lélek öröme és hogyan keletkezik?" Az angyal felelt: "A lélek örömét az Úrtól való szeretet és bölcsesség okozza; és mivel a szeretet hatásait a bölcsességen keresztül hozza létre, mindkettő a hatásban és annak hasznában lakozik. Az öröm az Úrtól folyik a lélekbe és leszáll az elme magasabb és lentebbi területein át az összes testi érzékbe és bennük éri el teljességét. Ez a valódi öröm; és az öröké tart, mert az örök Teremtőtől ered. Láttátok ezt a paradicsomot és közlöm veletek, hogy benne minden a legkisebb falevélig létezését a szeretet és bölcsesség közti házasság hasznaiban való létezésének tulajdonítja. Ha ez a frigy megvan az emberben, akkor ő egy mennyei paradicsomban tartózkodik és ezért a mennyben."

738\. Ezután az angyal visszament azokhoz, akik erősen meg voltak győződve, hogy a mennyei öröm és örök boldogság Isten folytonos dicsőítéséből áll egy végtelen vallási ünnepségen. Ez azért volt, mert a világban azt hitték, hogy akkor Istent fogják látni és mert a menny életét folytonos szombatnak hívják. "Kövessetek" - mondta nekik az angyal - "és bemutatom nektek örömeiteket."

Így egy kisvárosba vezette őket, amelynek közepén egy templom állt és ahol az összes ház kápolna volt. E városban látták az emberek egy összejövetelét a körülvevő vidékről; és köztük volt számos pap, akik udvariasan fogadták a jövevényeket és először a templom ajtajához vezették őket, aztán az ahhoz csatlakozó kápolnákhoz és bevezették őket a folytonos istentiszteltbe.

"Ez a város" - mondták - "a menny egyik udvara és temploma belépő egy nagyszerű templomhoz a menyben, ahol az angyalok dicsőítik Istent imákkal és himnuszokkal az örökkévalóságig. Itt és a menybe is elrendelték, hogy először a templomba kell belépnetek és ott maradnotok három nap és három éjjel. E bevezetés után meg kell látogatnotok az összes felszentelt kápolnát egymás után, ahol az ott összegyűltekkel együtt imádkozni, énekelni fogtok és csatlakozni a válaszolókhoz . Figyeljetek rá, hogy csak szent, kegyes és vallásos dolgokra gondoljatok és azokról beszéljetek."

Ezután az angyal bevezette társait a templomba, ahol magas és alacsonyrangú emberek csoportosultak; és őrök álltak az ajtóknál, hogy ne engedjenek senkit távozni három nap eltelte előtt. Aztán az angyal így szólt: "Ez a második nap, mióta a jelen gyülekezet belépett a templomba; nézzétek az embereket és látni fogjátok, hogyan dicsőítik Istent."

Rájuk néztek hát a jövevények és megfigyelték, hogy legtöbbjük aludt és hogy akik ébren voltak is, állandóan ásítoztak. Gondolataik folytonos felemelése miatt Istenhez, pihenés nélkül, néhányan úgy néztek ki, mintha elméjük minden kapcsolatot elvesztett volna testükkel. Másoknak pedig kimeredt a szemük az elvont gondolkodás állandó erőfeszítésétől. Röviden, mindannyian levertek és észbelileg kimerültek voltak; néhányan pedig elfordultak a szószéktől és kiáltottak: "Ne zengd már prédikációdat fülünkbe; már egy szót sem hallunk, amit mondasz és hangod több már, mint amit el tudunk viselni." Aztán egy testként felálltak, az ajtókhoz rohantak, kitárták őket, megtámadták az őröket és elvezették őket."

A papok viszont követték őket és szorosan mellettük maradva tanították őket tovább, énekeltek, imádkoztak és azt mondták: "Tartsátok meg az ünnepet, dicsérjétek Istent, szenteljétek meg magatokat a menny ezen udvarában; és aztán beavatunk titeket Isten örök dicsőítésébe abban a pompás templomban a mennyben és így az örök boldogság élvezetébe." Azonban e szavak süket fülekre találtak, ami annak az észbeli tompaságnak tulajdonítható, amit a közönséges polgári és házi kötelességek hét napos megszakítása idézett elő. Amikor azonban a nép megpróbált elszökni, a papok megragadták őket karjuknál és ruhájuknál fogva és sürgették őket, hogy lépjenek be a kápolnákba és vegyen részt a szolgálatokban, de mindhiába. "Hagyjatok minket békén" - kiáltották - "vagy elájulunk."

E szavaknál feltűnt négy fehér ruhás és püspöksüveges férfi; a világban egyikük érsek volt és a másik három püspök, mivel mind most angyal volt. Összehívták a papokat és azt mondták: "Figyeltünk titeket a mennyből nyájaitokkal és láttuk, hogyan tápláltátok őket. Addig tápláltátok őket, amíg megőrjítettétek őket. Nem tudjátok, mit jelent Istent dicsőítése? A szeretet gyümölcseinek termését jelenti, azaz azt, hogy hivatásunk kötelességeit hűséggel, őszintén és szorgalommal betöltsük. Mert ez Isten szeretetének és a felebaráti szeretetnek jele és a társadalom és a társadalmi jó kötelékét alkotja. Ebben dicsőül meg Isten épp úgy, mint a bizonyos időkben tartott istentiszteletben. Soha nem olvastátok az Úr e szavait: Abban dicsőíttetik meg az én Atyám, hogy sok gyümölcsöt teremjetek; és legyetek nékem tanítványaim / Jn 15: 8 / ? Ti, papok, folytathatjátok ezt az állandó dicsőítést, mert a ti hivatalotok ez és mert nektek megbecsülés, dicsőség és jutalom származik ebből." Miután ezt elmondták a püspökök, megparancsolták a kapusoknak, hogy minden utat hagyjanak szabadon befelé és kifelé is, " mert" - mondták - "nagyon sokan csak úgy tudnak gondolni a mennyei örömre, mint Isten állandó imádására."

739\. Ezután az angyal visszatért társaival oda, ahol a bölcsek még mindig vártak. Most azokat hívta össze, akik azt hitték, hogy mennyei öröm és örök boldogság csupán azt jelenti, hogy az isteni kegyelem a mennybe beereszti őket, ahol a beengedettek megtapasztalják egy királyi lakoma, vagy mennyegző örömeit. Ezekre azt mondta az angyal: "Várjatok itt egy kicsit; megfújom trombitámat és aztán némelyek ide fognak jönni, akiknek a lelki dolgokban való bölcsességben nagy hírnevük van."

Egy idő múlva kilenc férfi jelent meg, mindegyik babérkoszorút viselt híre jeleként. Ezeket bevezette az angyal a gyülekezeti házba, ahol az összes úgynevezett bölcs várt; és akkor jelenlétükben azt mondta a kilenc idegennek: "Tudom, hogy kívánságaitokkal és elképzeléseitekkel összhangban megengedték nektek a mennybe való felemelkedést; és hogy visszatértetek eme alacsonyabb földre tele annak ismereteivel. Ezért mondjátok el nekünk, hogyan jelent meg előttetek a menny." Sorban feleltek.

Az első azt mondta: "Egész földi életem alatt azt gondoltam, hogy a menny minden féle áldással, megelégedéssel, élvezettel, kedvteléssel és örömmel bővölködő hely, és hogy ha oda jutok, akkor a boldogság légkörét fogom beszívni, mint a vőlegény mennyegzőjén, vagy amikor belép mennyasszonyával a nászszobába. Eme elképzeléssel emelkedtem a mennybe, átmentem az első őrökön és a másodikakon is; de amikor a harmadikokhoz értem, az őrtiszt megszólított és így szólt: "Ki vagy, barátom?" Ez nem a menny?" - kérdeztem - "komoly vágyam szerint emelkedtem ide; engedj be, könyörgöm." Akkor beengedett; és fehér ruhás angyalok közt találtam magam, akik rám néztek és halkan így szóltak egymáshoz: "Itt egy új vendég, aki nem mennyei ruhát visel." Halottam amit mondtak és azt gondoltam: "Úgy tűnik, olyan vagyok, mint az az ember, akinek az Úr azt mondta, hogy mennyegzői ruha nélkül ment a lakodalomban." Tehát azt mondtam az angyaloknak: "Adjatok mennyei ruhát”. De csak mosolyogtak. Akkor valaki rohanva jött az udvarból azzal a paranccsal: "Vetkőztessétek meztelenre, dobjátok ki és dobjátok utána ruháit”, így kidobtak.

Aztán a második mondta: "Én is feltételeztem, hogy ha felvennének a mennybe, ami a fejem fölött van, az örökkévalóságig az öröm légkörét fogom beszívni. Vágytam az odajutásra. Amikor azonban az angyalok láttak engem, elmenekültek és azt mondták egymásnak: "Milyen jelenség ez? Hogyan jött ide ez az éjjeli madár?" Nem változtam meg ténylegesen, bár úgy éreztem, hogy igen; és ez a mennyei légkör beszívásának eredménye volt. Ekkor azonban futva jött valaki az udvarból egy rendelkezéssel, hogy két szolga vezessen vissza engem azon az Úton, amin felemelkedtem, amíg elérem saját otthonomat; és amikor megérkeztem oda, újra emberként tűntem fel magam és mások előtt is."

A harmadik azt mondta: "Mindig úgy gondoltam a mennyre, mint egy helyre, és nem mint a szeretet egy állapotára. Így amikor beléptem ebbe a világba, még inkább vágytam a mennybe, és mikor láttam, hogy néhányan felemelkednek oda, utánuk mentem és néhány lépéssel túlengedtek a küszöbön. Míg azonban azt vártam, hogy örömmel és áldással vidulok fel, egy kábulat kapott el, sűrű sötétség lepte el szememet és elindultam az őrület felé; ez volt a menny hófehér fényének hatása, amelynek, azt mondják, a bölcsesség a lényege. Rövid időn belül a menny heve, ami összefügg fénye ragyogásával és aminek lényege, azt mondják, a szeretet, szívdobogást hozott létre bennem. Aggodalom fogott el, belsőleg kínlódtam és hasra estem a földre. Míg ott feküdtem, egy szolga kijött az udvarból azzal az utasítással, hogy gyengéden vigyen vissza saját fény és hőterületemre."

A negyedik azt mondta, hogy ő is így fogta fel a mennyet, mint egy helyet és nem úgy, mint a szeretet egy állapotát. "Amikor először kerültem a lelki világba" - mondta - "megkérdeztem bizonyos bölcs személyektől, hogy felemelkedhetek-e a mennybe. Közölték, hogy ez mindenkinek megadatik, de hogy azoknak, akik felmennek, vigyázniuk kell, nehogy újra ledobják őket. Ezen nevettem és felmentem, mert azt hittem, mint mások, hogy mindenki képes befogadni a menny örömeit teljességükben. Amint azonban beléptem a mennybe, olyan halálos fájdalmakat éreztem a fejemben és testemben, hogy a földre vetettem magam és úgy vonaglottam, mint egy tűzben perzselt kígyó, és a peremhez csúszva levetettem magam. Aztán valaki felemelt, aki lent állt és bevitt egy vendéglőbe, ahol felgyógyultam."

A többi öt is csodálatosan számolt be a mennybe való felemelkedéséről, szárazra vetett halhoz, vagy a levegő fölötti madárhoz hasonlítva önmagát. Azt is mondták, hogy fájdalmas tapasztalatuk után már nem vágytak a mennybe, hanem csak arra, hogy hozzájuk hasonlók közt éljenek. "Most tudjuk" - tették hozzá - "hogy a lelkek e világában mindenki átmegy az előkészítésen, a jók a mennyre és a gonoszok a pokolra készülnek; hogy az ilyen felkészülés után ők látnak a hozzájuk hasonló szellemek közösségébe vezető ösvényeket, akikkel örökké élniük kell; és hogy örömmel lépnek ezen ösvényekre, mert szeretetük vezeti őket." Amikor az összegyűlt bölcsek hallották a beszámolókat, hasonlóképpen elismerték, hogy ők is úgy gondoltak a mennyre, mint helyre, ahol örökké az öröm légkörét fogják beszívni.

Aztán a trombitás angyal azt mondta nekik: "Most látjátok, hogy a menny örömei nem helytől függnek, hanem az ember életének állapotától; és hogy a mennyei élet állapota a szeretetből és bölcsességből van. Mivel pedig a haszon tartalmazza a szeretetet és bölcsességet, a mennyei élet állapota a szeretetnek és bölcsességnek a haszonban levő egységéből van. Ugyanez a helyzet, ha az irgalmasságról, hitről és jó tettekről beszélünk; mert az irgalmasság szeretet, a hit igazság, amiből a bölcsesség ered, és a jó tettek a hasznok. Lelki világunkban vannak helyek, mint a természeti világban, máskülönben nem lehetnének elkülönült lakhelyek. Mindazonáltal a hely nálunk csak látszat, a szeretet és bölcsesség, vagyis az irgalmasság és hit állapotával összefüggésben. Mindenki önmagában hordozza a mennyet, aki angyallá válik, mert a saját mennyének szeretetét birtokolja; mert az ember teremtéséből fakadóan az egyetemes menny kicsinyített formája. Az emberi forma nem más. Ezért mindenki a halál után a menny ama közösségébe kerül, amelyik általános formájának ő egy egyedi hasonlatossága; úgy hogy amikor belép ama társaságba, akkor egy a sajátjával összefüggő formába lép be. Így saját formája és a társaságé tökéletes összhangba kerül és ő osztozik annak általános életében; és így minden társaságnak azonos az általános formája az őt alkotó egyes személyekével. Ebből következik, hogy akik a gonoszban és hamisságban vannak, azok a pokol hasonlatosságát alakították ki magukban; és ez az ember kínokat szenved a menyben az ellentétek erős kibékíthetetlensége miatt. Mert a pokoli szeretet ellentétes a mennyei szeretettel és ugyanaz az örömeik közti ellentét, mint a halálos ellenségek közti."

740\. Ezután egy hang hallatszott a mennyből, amely a trombitás angyalnak azt mondta: "Válassz ki tíz főt az egész gyülekezetből és hozd őket hozzánk. Hallottuk az Úrtól, hogy Ő elő fogja készíteni őket úgy, hogy három napig a mi mennyünk heve és fénye avagy szeretete és bölcsessége nem fog ártani nekik."

Akkor kiválasztottak tíz főt és ők követték az angyalt. Felmentek egy meredek ösvényen egy bizonyos dombra, és onnan felmentek egy hegyre, amelynek csúcsán a menny volt, ami bizonyos távolságról úgy tűnt előttük, mint egy nagy terület a felhők között. A kapuk nyitva voltak és miután átmentek a harmadik kapunk, angyali vezetőjük ama mennyei közösség fejedelméhez sietett és bejelentette érkezésüket. A fejedelem így szólt: "Menj vissza kíséretem néhány tagjával, mondd meg nekik, hogy szeretettel várjuk őket és vidd őket külső udvaromba; ott mindenkinek adj egy nappali és egy hálószobát és jelölj ki szolgákat az ellátásukra." Ez megtörtént.

Amikor a jövevények elhelyezkedtek, megkérdezték, hogy meglátogathatják-e a fejedelmet; de az angyal így felelt: "most reggel van; nem mehettek hozzá dél előtt. Addig mindenki dolgozik; de ebédmeghívásotok van és akkor asztalhoz fogtok ülni a fejedelemmel, addig a palotájába viszlek titeket, ahol nagyszerű dolgokat fogtok látni."

Amikor a palotához értek, először megvizsgálták a külsejét. Tágas porfir épület volt, jáspis alappal, elől hat, magas lazurit oszlop állt, a tető aranylapokból állt, a magas ablakok a legtisztább kristályból készültek és keretűk aranyból. Ezután bevezették őket és megmutatták nekik a szobákat, amelyek mindegyikét kifejezhetetlen szépség ékítette. A falaknál aranyberakásos ezüstasztalok álltak, amelyekre különböző drágakövekből készült szép dísztárgyakat helyeztek, némelyiket egyetlen kőből faragták. Sok dolog volt, amilyent a földön soha senki még nem látott, vagy képzelt, mint a mennyben létezőt.

Míg a pompán csodálkoztak, az angyal így szólt: "Ne lepődjetek meg. A dolgokat, amiket láttok, egyiket sem angyali kéz készítette; a mindenség Építésze készítette őket és Ő adta őket a fejedelmének. Ezért itt az építészet a maga tökéletességében látható és abból származik a világ összes művészeti szabálya. Talán azt képzelitek, hogy mindez a gyönyörű tárgy alkotja mennyünk örömeit; de ezek csak szívünk örömének kellékei. Ezek az isteni mindenhatóságtól és irgalomtól függnek, amelyek kiábrázolását látjuk az Ő kézművessége csodáiban."

741\. Ezután azt mondta az angyal: "Még nincs dél: gyertek velem a fejedelmünk palotáját körülvevő kertbe." Tehát vele mentek: és amikor beléptek, azt mondta: "Ez a legpompásabb kert a mi mennyei közösségünkben." Ők azonban így feleltek: "Mit mondasz? Itt nincs is kert; csak egy fát látunk és ágain és tetején olyasmiket, amik arany gyümölcsnek és ezüst leveleknek látszanak, amelyeknek smaragd az éle és a fa alatt kisgyerekek vannak dadáikkal." Erre az angyal komolyan felelt: "Ez a fa a kert közepén áll és a mi mennyünk fájának hívjuk, vagy az élet fájának, de gyertek közelebb és szemeitek meg fognak nyílni a kert látására." Így tettek és akkor megnyíltak szemeik; és láttak zamatos gyümölccsel megterhelt fákat, amelyeket ifjú indák fontak körül. Ezek gyümölccsel terhelt csúcsai a középen levő élet fája felé hajladoztak. E fákat az élet fája köré ültették folyamatos csigavonalban, amelyben a fafajok követték egymást gyümölcsük kiválósága szerint. Az ív kezdete kis távolságra volt a középső fától és a közbeeső tér fénysugárzástól izzott, amely az ívben levő fákat az elsőtől az utolsóig elborította. Az első fák voltak a legkiválóbbak és a legfinomabb gyümölcsöket teremték, a paradicsom fáinak hívták őket és a természeti világ összes fáját felülmúlták. Ezek után először egy sor olajfa következett, aztán egy sor szőlőtő, aztán egy sor illatos fa és végül egy sor fa, amelyek anyaga értékes a kézműveseknek. Itt és ott a fák csigavonala nyomán az ágakat levezették és összefűzték őket, hogy gyümölcseikkel ékesített ülőkéket alakítsanak és voltak nyílások hellyel-közzel, amelyek virágágyakhoz és gyepekhez vezettek. E dolgok láttára az angyal társasága felkiáltott: "Ez a menny legigazibb formája! Akármerre fordulunk, valami kimondhatatlanul mennyei befolyást érzünk." Az angyal örült ennek és azt mondta: "A menny őszes kertje a mennyei áldások kiábrázolója, és mivel eme áldások befolyását éreztétek, ezért kiáltottátok: "Ez a menny legigazibb formája!" ezt a befolyást mindenki érzi, aki szeret másokat szolgálni; de azok nem, akik másokat csak saját előnyükért szolgálnak. Az utóbbiaknak ezek a paradicsomi kertek csak erdőknek tűnnek." Ezután elmagyarázta nekik, hogy mit képvisel és jelent minden dolog a kertben.

742\. Míg ezzel foglalkoztak, egy hírnök jött a fejedelemtől egy meghívással, hogy egyenek kenyeret vele. Ugyanakkor pedig az udvar hét szolgája finom vászonruhákat hozott és így szólt: "Vegyétek fel ezeket, mert senki sem mehet a fejedelem asztalához, csak ha mennyei ruhát visel." Ők tehát felvették ezeket és az angyalt kísérve bementek a palota egyik folyosójára, ahol a fejedelemre vártak. Ott az angyal bemutatta őket a nagy emberek és kormányzók társaságának és bevezette őket társalgásukba. Ők is a fejedelemre vártak. Egy idő múlva az ajtók kinyíltak és egy a többinél szélesebben, a nyugati oldalon, látták belépni őt kíséretével.. Alsóbb hivatalnokai jöttek először, utánuk titkos tanácsosai és következőleg az udvar főhivatalnokai. Közöttük volt a fejedelem és utána jöttek különböző rangú udvaroncok és végül az őrök; mindenestől százhúszan voltak. Akkor az angyal a tíz idegent, akiket ruhájuk a palota belső emberei közé tartozónak mutatott, a herceghez vezette és tisztelettel bemutatta őket, és a fejedelem a menet megállítása nélkül azt mondta nekik: "Gyertek és egyetek kenyeret velem."

Tehát követték őt az ebédlőbe, ahol egy pompásan elkészített asztalt láttak. Középen állt egy háromszögletű arany gúla száz lépcsővel; és minden lépcsőn édesített kenyeret, sűrített szőlőlét és más hasonló csemegéket tartalmazó edények álltak. A gúlától ízletes bor forrása indult, ami a poharakig haladt. E gúla körül különböző arany dísztárgyak voltak, amelyek támogatták a mindenféle ételekkel telt tálakat és edényeket. Ezen angyali dísztárgyak a bölcsesség által serkentet művészet művei voltak és az emberi elképzelést, vagy leírást felülmúlóak. Az edények és tálak ezüstből készültek és olyan domborművek borították őket, amelyek hasonlítottak formájukban a tálak formájához; és a poharak áttetsző drágakövekből voltak. Így rendezték be az asztalokat.

743\. A fejedelem hosszú rubinszínű ruhát viselt, amire ezüst csillagokat hímeztek; a ruha alatt egy bíbor selyem tunikát hordott, ez elől nyitott volt, hogy a közösség jelét mutassa. Ezt a nyakába akasztotta. A jel egy sas és fiókája volt egy fa tetején és ragyogó aranyból készült, gyémántok vették körül. A tanácsosok majdnem ugyanígy öltöztek, de a jel nélkül, ehelyett arany nyakláncról lógó zafírokat viseltek. Az udvaroncok barna köpenyt hordtak, ezeken virágkoszorú hímzés volt, belül sasfiókákkal. Selyem tunikáik opálszínűek voltak és nadrágjaik is.

744\. A tanácsosok és nemesek az asztal köré álltak és a fejedelem parancsára összekulcsolták kezüket és hálát adtak az Úrnak; aztán a fejedelem jelére helyet foglaltak. A fejedelem a tíz idegent hívta, hogy tegyenek hasonlóképpen és a szolgák mögöttük álltak. Akkor a fejedelem megszólalt: "Mindegyiktek vegyen egy tányért a tartóból és egy edényt a gúláról." Így tettek; és rögtön új tányérok és edények jelentek meg az elvettek helyén; és poharaik megteltek borral a gúla forrásából és ők lakomáztak.

Amikor kielégítették étvágyukat, a fejedelem a tíz vendéghez a következőképp szólt: "Hallottam, hogy összegyűltetek azon a területen, amely e menny alatt van, hogy megbeszéljétek a mennyei örömöket és az örök boldogságot, és hogy arról különböző meghatározásaitok mind az érzéki örömökön alapultak. Mik azonban az érzékek örömei, ha nem a lélekéi élénkítik őket? A lélek örömei önmagukban felfoghatatlanok; de amint azok leereszkednek az elme gondolataiba és onnan a test érzékeléseiben, egyre felfoghatóbbá válnak. A gondolatokban boldogságként érzékeljük őket, az érzékekben elégültségként és a testben örömként. Az örök boldogság mindezekből van együtt, de az érzékeken alapuló boldogság csak ideig való és néha boldogtalanságba csap át. Most látjátok, hogy érzéki örömöket is érzünk a mennybe, ahol ezek valóban kiválóbbak, mint valaha is képzeltétek; de az ilyen örömök belülről nem hatnak elménkre.

"Három dolog van, ami az Úrtól folyik lelkünkbe; nevezetesen a szeretet, a bölcsesség és a haszon. A szeretet és bölcsesség eszményien létezik az érzelemben és gondolkodásban; de a haszonban ezek valóban léteznek, mert akkor ezek egyidejűleg léteznek a cselekedetben és a test működésében; és ahol ezek valóban léteznek, ott fenn is maradnak. Mivel pedig a szeretet és bölcsesség a haszonban létezik és marad fenn, a haszon az, ami belsőleg hat elménkre; és a haszon az egyén kötelességének megtevése hűen, őszintén és szorgosan. A haszon szeretete tartja az elmét a feladatára való összpontosításban; máskülönben az elmét megronthatná a test és a világ csábítása, ami elherdálja a vallás és erkölcs igazságait. A haszon szeretete azonban megtartja azon igazságokat és a bölcsesség tárházának formájába rendezi azt és kiűzi a megtévesztő hamisságokat és hiábavalóságokat. Ti azonban többet fogtok e témáról hallani a társaságunk bölcseitől, akiket ma délután fogok hozzátok küldeni."

Miután ezt mondta a fejedelem, felállt és a vendégek is vele. Búcsút mondott nekik és azt mondta az angyalnak, hogy vigye vissza őket lakosztályaikba és tanúsítson irántuk megbecsülést és udvariasságot és hívjon meg bizonyos másokat is, hogy beszéljenek nekik közösségük különböző örömeiről.

745\. Amikor visszatértek szobáikba, ez történ; és a városból jöttek némelyek, akiknek beszélniük kellett nekik a társaság különböző örömeiről. A szokásos üdvözlések után sétáltak, udvariasan beszélgetve. Az angyal azonban azt mondta: "Tíz vendégünket azért hívták meg ide, hogy e menny örömeiről tanuljanak és így új elképzelést kapjanak az örök boldogságról. Írjátok le az itteni örömök némelyikét nekik, amelyek a testi érzékekre hatnak; később bölcseknek kell jönniük, akik elmagyarázzák azt nekünk, hogy ezek az örömök hogyan válnak valódi boldogság létrehozóivá."

Ezt hallva a városbeliek a következőképp beszéltek: 1/ Vannak ünnepnapok, amelyeket a fejedelem jelöl ki elménk pihentetésére. E napokon hangversenyek vannak a városban és azon kívül játékok és versenyek. A hangversenyeket a nyilvános tereken adják, ahol pódiumot állítanak fel, amit összefont szőlőágak rácsa vesz körül, erről érett szőlőkötegek lógnak. E rácson belül három egymás fölötti sorban ülnek a zenészek mindenfelé húros és fúvós hangszereikkel; és kétoldalt mindkét nemű énekesek állnak. A legédesebb énekes és hangszeres zene változatos egymásutániságával örvendeztetik a polgárokat. Reggeltől délig tartanak e hangversenyek és aztán újra estig.

2/ "Minden reggel a fiatal lányok öntik a legédesebb énekeket a közös terek körül álló házakból, amely dalok az egész városban összhangzanak. Valami lelki érzést fejeznek ki ezek; és ezt olyan elevenen ábrázolják a hang hullámzásai, hogy az érzéseket megérti a hallgatók elméje. Ilyen a mennyei ének; és az énekeslányok azt mondják, hogy énekük belülről fakad és éled, és örömtelin szárnyalnak a magasba attól függően, hogy a hallgatók hogyan veszik át azokat. Amikor az ének elhallgat, a nyilvános helyek körüli és az utcákon álló házak ablakai és ajtói is zártak, és aztán az egész város csendes. Sehol nem hallatszik semmi zaj és senki sem látható az utcákon; mert mindenki munkájára és kötelességeire összpontosít.

3/ "Délben az ajtók kinyílnak és délután néhány ablak is; és lányokat és fiúkat látunk az utcán játszva, míg a dadák és tanítók a házak tornácán ülnek és felügyelnek rájuk."

4/ "A város külkerületeiben a fiúk és fiatalemberek különböző sportokkal foglalkoznak, mint a futóversenyek, labdajátékok és tenisz. Ezek a fiúk ügyességének kipróbálásaira is szolgálnak, amelyen például a beszédben, tettben és gondolkodásban való gyorsaságukat próbálják ki; és a győztesek babérkoszorút kapnak. Sok más mód is van arra, hogy előhívják szunnyadó tehetségeiket. Vannak a városon kívül színházi szórakozások is, amelyekben az erkölcsi élet különböző bájait és erényeit ábrázolják a színészek, akik némelyike kisebb szerepet játszik az ellentét kedvéért." A tíz közül az egyik azt mondta: "Hogy értitek, hogy az ellentét kedvéért?" Azt felelték: "Az erényeket, mindennel együtt, ami tiszteletreméltó és ahhoz illő bennük, nem ábrázolhatjuk, csak a magasabb és alacsonyabb formái közti ellentét segítségével. A kisebb szereplők ábrázolják az alacsonyabb formákat, vagy esetleg azok hiányát, de ellenkezik a törvénnyel, hogy bármi tisztességtelent, vagy illetlent bemutassanak, kivéve, ha képletesen és, úgymond, távolról teszik. Mert egy erény sem válhat tisztességtelenné, vagy gonosszá; csak fokozatosan csökkenhet, amíg eltűnik és aztán a vele ellenétes bűn foglalja el helyét. Ezért a mennybe, ahol minden kegyes és jó, semmi közös nincs a pokollal, ahol miden méltatlan és gonosz."

746\. Míg beszélgettek, egy szolga hírt hozott, hogy nyolc bölcs, akiket a fejedelem rendeletére hívtak meg, megérkezett és bebocsátást kér, erre az angyal kiment és behívta őket. A bölcsek pedig a szokásos üdvözlések után előadást kezdtek tartani a bölcsesség eredetéről és növekedéséről és megmutatták, hogy a mennyben annak fejlődése soha nem szűnik meg, hanem az örökkévalóságig folytatódik. A szolgáló angyal ezt hallva azt mondta nekik: "Fejedelmünk a lakomán megmagyarázta, hogy a bölcsesség a haszonban lakozik. Kérlek, mondjatok valamit ugyanerről a témáról."

Tehát azt mondták: "Az ember, amikor először megteremtetett, nem a saját kedvéért áldatott meg szeretettel és bölcsességgel, hanem hogy megossza azt másokkal. Ezért van ráírva a bölcsek bölcsességére, hogy senki se legyen bölcs vagy éljen csak önmagának; mert akkor a társadalom nem létezhetne. A másokért való élés a hasznok létrehozása, a hasznok a társadalom kötelékei és számuk korlátlan. Vannak lelki hasznok, amelyek Isten és a felebarát szeretetéhez tartoznak; vannak erkölcsi és polgári hasznok, amelyek a saját közösség és a polgártársak iránti szeretethez tartoznak; vannak természeti hasznok, amelyek a világ és annak szükségszerűségei iránti szeretethez tartoznak; és vannak testi hasznok, amelyek a magasabba hasznokért való önfenntartás szeretetéhez tartoznak.

A hasznok rendszeres egymásutánisága az ember lényegi természetére van írva. Akik az első, avagy lelki hasznokat hozzák létre, és ezért az összes többit is, azok bölcsek. Akik az elsőt figyelmen kívül hagyják, de létrehoznak polgári és erkölcsi hasznokat, és ezért az összes alacsonyabbat is, azok nem igazán, hanem csak felületesen bölcsek. Akik se lelki, se erkölcsi hasznokat nem hoznak létre, hanem csak természeti és testi hasznokat, azok mindennek nevezhetők, csak bölcsnek nem, mert sátánok, csak a világot és önmagukat szeretik. Akik csak testi hasznokat, hajtanak, azok mindenek között a legkevésbé bölcsek; mert ördögök ők, csak önmagukért élnek és ezért csak magukat tekintik abban is, amit másokért tesznek. Minden szeretetet a maga külön öröme tart életben; és a haszon szeretetének öröme mennyei, ami az összes többit betölti, állandósítja és felmagasztosítja." Ezután a haszon szeretetéből eredő mennyei örömök számáról beszéltek és azt mondták, hogy tízezrek tízezrei eme örömök száma és hogy mindenki megtapasztalja ezeket, aki belép a mennybe. Így estig bölcs előadással töltötték az időt a haszon szeretetéről.

Estefelé egy vászonruhás szolga jött a tíz vendéghez és hívta őket egy mennyegzőre, amit másnap fognak tartani; és ők örültek annak, hogy a mennyben kilátásuk van résztvenni egy mennyegzőn. Ezután az egyik tanácsos házába vezették őket és vele vacsoráztak; és vacsora után lepihentek, mind a saját hálókamrájába és aludtak reggelig.

Amikor felébredtek, hallották a fiatal lányok éneklését a nyilvános terek körüli házakból, amit fentebb már említettünk. Azon a reggelen a házassági szeretet volt dalaik témája, amelyek édessége áldott és örömteli derűvel hatott rájuk. A kellő időben az angyal azt mondta: "Készüljetek fel és vegyétek magatokra a mennyei ruhákat, amiket fejedelmünk küldött nektek." Amikor így tettek, ruhájuk ragyogó fénnyel csillogott; és megkérdezték az angyalt ennek okáról. Ő így felelt: "Mennyegzőre mentek; és közösségünkben a mennyegzői ruhák mindig ragyognak."

747\. Ezután az angyal ahhoz a házhoz vitte őket, ahol a mennyegző ünneplésére készültek és a kapus ajtót nyitott. A küszöbnél egy angyal fogadta őket, akit a vőlegény küldött. Ez megkérte őket, hogy üljenek le egy kicsit; és hamarosan behívták őket a mennyegzői terem várószobájába. E terem közepén egy asztal állt, amin pompás hétágú gyertyatartót helyeztek el arany tálakkal; és a falakon ezüstlámpák lógtak, arany fényt szórva szét. A gyertyatartó minden oldalán hét asztal állt, amelyeken hármas rendben helyezkedtek el kenyerek; és a terem négy sarkában asztalok voltak, amelyeken kristálypoharak álltak.

Míg e dolgokat nézték a vendégek, kinyílt a mennyegzői terem melletti lakosztály ajtaja és hat szűz jött ki, akiket a mennyasszony és vőlegény követett. A mennyegzői pár kéz a kézben ment és leült a gyertyatartóval szemben, a vőlegény ült balra, a mennyasszony a jobbján és a hat szűz a mennyasszony mellett. A vőlegény egy csillogó karmazsinruhát viselt, ragyogó vászontunikát és egy efódot, amin gyémántokba foglalt aranylap volt; a lapra egy sasfiókot véstek, ennek a mennyei közösségnek házassági jelét. és a vőlegény fején püspöksüveget viselt. A mennyasszony skarlát palástban volt, alatta hímzett köntöst viselt, ami nyakától a lábáig tartott; derekán arany öv és fején arany korona rubinokkal kirakva.

Amikor leültek, a vőlegény a mennyasszonyhoz fordult és aranygyűrűt húzott az ujjára. Aztán karkötőket kapcsolt csuklóira és gyöngysort a nyakába. Így szólt: "Fogadd el e zálogokat." Mivel pedig a mennyasszony elvette azokat, a vőlegény megcsókolta őt és ezt mondta: "Most az enyém vagy", és feleségének hívta őt. Erre a társaság felkiáltott: "Isten áldjon meg mindkettőtöket!" E szavakat először egyenként mondták és aztán mind együtt.

A fejedelem képviselője jelen volt és amikor csatlakozott a kiáltáshoz, a terem megtelt tömjénfüsttel, ami a menny áldásainak jele volt. Akkor a szolgák kenyeret hoztak a gyertyatartó melletti hét asztalról és borral teli poharakat a szoba sarkaiban levő asztalokról, és minden vendégnek odaadták a maga kenyerét és poharát; és ettek és ittak. Ezután a férj és feleség visszavonult a nászszobába, a hat szűz a küszöbig kísérte őket az ezüst lámpákkal, amelyeket kezükben most meggyújtottak.

748\. Ezután az angyali vezető a mennyegzői vendégekkel a tíz jövevényről beszélt; azt mondta, hogy a kapott utasítások szerint megmutatta nekik a fejedelem palotájának pompáját és más csodálatos látnivalókat; hogy a fejedelemmel étkeztek és azután a közősség bölcseivel beszélgettek. Majd megkérdezte az angyal: "Megengedhetjük nekik, hogy beszélgessenek kicsit veletek?" Tehát közelebb húzódtak és beszélgetni kezdtek.

Aztán egy bizonyos bölcs a mennyegzői vendégek közül azt mondta: "Értitek a jelentését annak, amit épp most láttatok?" "Nem mindent" - felelték ők; és aztán megkérdezték a bölcset: "A vőlegény miért volt épp így felöltözve?" "A vőlegény" - felelte - " képviselte az Urat és a mennyasszony képviselte az egyházat; mert a házasságok a menyben az Úrnak az egyházzal való frigyét képviselik. Ezért viselt a vőlegény püspöksüveget, talárt, tunikát és efódot, mint Áron, és ezért viselt a mennyasszony királynői koronát és öltözetet, de holnap másképp öltöznek majd, mert ez az ábrázolás csak ma tart." "Mivel a vőlegény az urat képviselte és mennyasszonya az egyházat" - mondták a kérdezők - "miért ült a mennyasszony társa jobbján?" "Két dolog van" - felelt a bölcs - "ami az Úr és az egyház frigyét alkotja, nevezetesen a szeretet és a bölcsesség. Az Úr szeretet és az egyház bölcsesség és a bölcsesség a szeretet jobbján van. Mert az egyház minden tagja bölcs, mintha magától lenne az; és amilyen arányban bölcs, az Úrtól szeretetet vesz át. A jobb kéz az erőt is jelzi és a szeretetnek a bölcsesség segítségével van ereje. A frigy után azonban megváltozik az ábrázolás; mert akkor a férj képviseli a bölcsességet és a feleség a férj bölcsességének szeretetét. Ez azonban nem elsődleges, hanem másodlagos szeretet; mert a feleség az Úrtól kapja azt a férj bölcsességén keresztül. Az Úr szeretete, ami az elsődleges szeretet, a bölcs létel szeretete és ez a férjben lakozik; ezért házasság után mindkettő együtt, a férj és felesége, az egyházat képviseli."

Ők azonban újra megkérdezték: "Miért nem álltatok ti, férfiak, a vőlegény mellet, ahogy a hat szűz állt a mennyasszony mellett?" A bölcs felelt: "Mert ma minket a szüzek közé számláltak és a hatos szám jelzi azt, ami teljes és egész." De ők azt mondták: "Hogy van ez?" " A szüzek " - felelt a bölcs - " jelzik az egyházat és az egyház mindkét nemű emberekből áll. Ezért mi is szüzek vagyunk, mint az egyház tagjai. Nyilvánvaló, hogy ez így van, a jelenések könyvében található eme szavakból: "ezek azok, akik asszonyokkal nem fertőztették meg magukat; mert szüzek. Ezek azok, akik követik a Bárányt, valahová megy. /14: 4 /. Mivel pedig a szüzek jelzik az egyházat, ezért az Úr tíz szűzhöz hasonlítja azokat, akiket a mennyegzőre hívtak / Mt 25 /. Mivel pedig az egyházat jelzi Izrael, Sion és Jeruzsálem, gyakran említi az Ige Izráel, Sion és Jeruzsálem leányát és szűzét. Az Úr így írja le frigyét is az egyházzal: jobb kezed felől királyné áll ofiri aranyban... vont aranyból van a ruhája, Hímes öltözetben viszik a királyhoz, szüzek vonulnak utána, az ő társnői ... bemennek a király palotájába = Zsolt 45: 10,14,15,16 /. "Nem felel meg a rendnek" - kérdezték aztán a jövevények - " hogy a pap jelen legyen a házasság megünneplésekor?" "Ez így helyes a földön" - feleltek a lakodalmi vendégek - "De a mennyben nem; mert a földön az Úr és az egyház ábrázolását nem értik. A mennyben viszont egy pap elnököl az eljegyzéskor és hallja, megerősíti és szentesíti a megállapodást. A házasság lényege a megegyezés és minden azutáni szertartás másodlagos."

749\. Ezután az angyali vezető a hat szűzhöz lépett és nekik is beszélt az idegenekről és megkérdezte, hogy megtisztelnék-e őket társaságukkal. Így hát közelebb mentek, de hirtelen visszahúzódtak és újra beléptek a nők lakosztályába, ahol szűz barátnőik voltak. Ezt látva a vezető követte őket és megkérdezte, miért távoztak oly hirtelen anélkül, hogy az idegenekkel beszéltek volna. Így feleltek: "Nem tudunk közelíteni hozzájuk." "Miért nem?" - kérdezte; és ők feleltek: "Nem tudjuk, de valami visszataszított és elvezetett minket; meg kell bocsátaniuk nekünk." Így az angyal visszatért társaihoz és elmondta ezt neki, hozzátéve: "Gyanítom, hogy szeretetetek a másik nem iránt nem tiszta, a mennybe mi drágán szeretjük a szüzeket szépségükért bájukért, de tisztán szeretjük őket." Erre társai mosolyogtak és azt mondták: "Gyanításod helyes, ki tud meglátni egy ilyen szépséget a vágy érzése nélkül?" ezután az összes mennyegzői vendég távozott és a tíz idegen is kísérő angyalukkal, és mivel az est messze előrehaladt, nyugovóra tértek.

750\. Hajnalban hirdetményt hallottak: "Ma van Sabbat." Akkor felkeltek és megkérdezték az angyalt, miről van szó. Ő felelt: "Ez a papok hívása istentiszteletre, ami bizonyos időközönként van. A szolgálatra templomainkban kerül sor és mintegy hét órát tart; ezért ha akartok, gyertek velem." Így elkészültek és az angyal a templomhoz vitte őket. Ez nagy félkör alakú épület volt, mintegy háromezer ülőhellyel. A szószéket a középpontnál kicsit hátrább helyezték el; és az ajtó a szószék mögött balra volt. A tíz idegen belépett az angyallal, aki kijelölte nekik a helyeket, ahova ülniük kell és az mondta. "Mindenki világosan tudja a saját helyét, aki belép a templomba; és nem ülhet máshova. Mert akkor nem hallana, értene, se fel nem fogna semmit; sőt, felborítaná a rendet és ez elvágná a prédikátor sugalmazottságát."

751\. Amikor a gyülekezet összejött, a pap felment a szószékre és egy a bölcsesség lelkével telt szentbeszédet mondott. A téma a szentírás szentsége volt, ami által az Úr közösségben van mindkét világgal, a lelkivel és a természetivel. Mivel megvilágosodott állapotban volt, teljesen bebizonyította, hogy a szent könyvet Jehova, az Úr mondta tollba és hogy következésképp Ő a benne levő bölcsesség; de hogy az Ő bölcsessége rejtve fekszik a betű szerinti értelem alatt és csak azok előtt kerül napfényre, akik igazságban és jóságban élnek; mert ők az Úrban vannak és az Úr bennük. A szentbeszéd után felajánlott egy imát és lejött a szószékről.

Amint a gyülekezet távozott, az angyal megkérte a papot, hogy mondja a békesség néhány szavát a tíz idegennek; így ő hozzájuk lépett és beszélgetett velük félóráig. Az isteni háromságról beszélt, mint Jézus Krisztusban levőről, akiben az Istenség teljessége lakozik testileg Pál apostol nyilatkozata szerint; és aztán az irgalmasság és hit egységéről, de ezt a kifejezést használta: "az irgalmasság és igazság egysége", mert a hit igazság.

752\. Hálájuk kifejezése után az idegenek hazamentek. Az angyal pedig azt mondta nekik: "Ez a harmadik nap, mióta feljöttetek ide és mivel az Úr csak három napi maradásra készített fel titeket, itt az ideje, hogy távozzunk. Ezért vegyétek le a ruhákat, amiket a fejedelem küldött nektek és vegyétek fel sajátotokat." Amikor így tettek, akkor megteltek vággyal, hogy menjenek; így elindultak és leereszkedtek, az angyal kísérte őket az összejövetel helyére; és ott hálát adtak az Úrnak azért, hogy kegyeskedett megáldani őket megvilágosodással a mennyei öröm és örök boldogság kérdésében.

+++++++++++++++++++++++++++++++++++